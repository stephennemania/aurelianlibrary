<!doctype html>

<html>

	<head>

	<title>Commentarii de Bello Gallico</title>
	<link href="css/styles.css" rel="stylesheet" type="text/css" media="screen">

	<meta name="viewport" content="width=device-width, initial-scale=1, user-scalable=no">

	<link rel="preconnect" href="https://fonts.googleapis.com">
	<link rel="preconnect" href="https://fonts.gstatic.com" crossorigin>
	<link href="https://fonts.googleapis.com/css2?family=Open+Sans:ital,wght@0,300;0,400;0,600;0,700;1,300;1,400&display=swap" rel="stylesheet">
	<link href="https://fonts.googleapis.com/css2?family=Open+Sans+Condensed:wght@300;700&display=swap" rel="stylesheet">

	</head>

<body>

	<button onclick="topFunction()" id="myBtn" title="Go to top">Top</button>
	<script>mybutton = document.getElementById("myBtn");

	// When the user scrolls down 20px from the top of the document, show the button
	window.onscroll = function() {scrollFunction()};

	function scrollFunction() {
		if (document.body.scrollTop > 20 || document.documentElement.scrollTop > 20) {
			mybutton.style.display = "block";
		} else {
			mybutton.style.display = "none";
		}
	}

	// When the user clicks on the button, scroll to the top of the document
	function topFunction() {
		document.body.scrollTop = 0; // For Safari
		document.documentElement.scrollTop = 0; // For Chrome, Firefox, IE and Opera
	}</script>

<div id="wrapper">

	<div id="top">
		<div id="logo">
			<img src="images/logo.png"
				 width="200"
				 height="150">
		</div>

		<div id="social-media">
			<p>Find us here</p>
			<ul>
				<li><a href="https://www.twitter.com"><img src="images/twitter.png"></a></li>
				<li><a href="https://www.youtube.com"><img src="images/youtube.png"></a></li>
			</ul>
		</div>
	</div>


	<div class="title">
	<table align="center" width="100%" border="0">
			<tbody>
			<tr>
				<td width="10%" style="text-align: center"><a href="caesar_bellogallico_IV.html"><img src="images/backbutton.png" widht="30px" height="30px"></a></td>
				<td id="title" width="80%" style="text-align: center"><h1 style="text-align: center">Commentarii de Bello Gallico <br>Liber Quintus</h1></td>
				<td width="10%" style="text-align: center"><a href="caesar_bellogallico_VI.html"><img src="images/forwardbutton.png" height="30px" widht="30px" align="absmiddle"></a></td>
			</tr>
			</tbody>
	</table>
	</div>


	<div id="topnav" align="center">
		<ul>
			<li><a href="#1">1</a></li>
			<li><a href="#2">2</a></li>
			<li><a href="#3">3</a></li>
			<li><a href="#4">4</a></li>
			<li><a href="#5">5</a></li>
			<li><a href="#6">6</a></li>
			<li><a href="#7">7</a></li>
			<li><a href="#8">8</a></li>
			<li><a href="#9">9</a></li>
			<li><a href="#10">10</a></li>
			<li><a href="#11">11</a></li>
			<li><a href="#12">12</a></li>
			<li><a href="#13">13</a></li>
			<li><a href="#14">14</a></li>
			<li><a href="#15">15</a></li>
			<li><a href="#16">16</a></li>
			<li><a href="#17">17</a></li>
			<li><a href="#18">18</a></li>
			<li><a href="#19">19</a></li>
			<li><a href="#20">20</a></li>
			<li><a href="#21">21</a></li>
			<li><a href="#22">22</a></li>
			<li><a href="#23">23</a></li>
			<li><a href="#24">24</a></li>
			<li><a href="#25">25</a></li>
			<li><a href="#26">26</a></li>
			<li><a href="#27">27</a></li>
			<li><a href="#28">28</a></li>
			<li><a href="#29">29</a></li>
			<li><a href="#30">30</a></li>
			<li><a href="#31">31</a></li>
			<li><a href="#32">32</a></li>
			<li><a href="#33">33</a></li>
			<li><a href="#34">34</a></li>
			<li><a href="#35">35</a></li>
			<li><a href="#36">36</a></li>
			<li><a href="#37">37</a></li>
			<li><a href="#38">38</a></li>
			<li><a href="#39">39</a></li>
			<li><a href="#40">40</a></li>
			<li><a href="#41">41</a></li>
			<li><a href="#42">42</a></li>
			<li><a href="#43">43</a></li>
			<li><a href="#44">44</a></li>
			<li><a href="#45">45</a></li>
			<li><a href="#46">46</a></li>
			<li><a href="#47">47</a></li>
			<li><a href="#48">48</a></li>
			<li><a href="#49">49</a></li>
			<li><a href="#50">50</a></li>
			<li><a href="#51">51</a></li>
			<li><a href="#52">52</a></li>
			<li><a href="#53">53</a></li>
			<li><a href="#54">54</a></li>
			<li><a href="#55">55</a></li>
			<li><a href="#56">56</a></li>
			<li><a href="#57">57</a></li>
			<li><a href="#58">58</a></li>
			<li><a href="files/Caesar/De Bello Gallico/debellogallico_latin.pdf" target="_blank">De Bello Gallico</a></li>
		</ul>
	</div>



	<div id="banner">
	  <img src="images/caesarbanner.jpg" alt="" width="900" height="500">
	</div>



<div id="content-wrapper">

<p id="1" align="justify"><b id="chapter">1.</b>

<b id="verse">1</b> L. Domitio Ap. Claudio consulibus, discedens ab hibernis Caesar in Italiam, ut quotannis facere consuerat, legatis imperat quos legionibus praefecerat uti quam plurimas possent hieme naves aedificandas veteresque reficiendas curarent. Earum modum formamque demonstrat.

<b id="verse">2</b> Ad celeritatem onerandi subductionesque paulo facit humiliores quam quibus in nostro mari uti consuevimus, atque id eo magis, quod propter crebras commutationes aestuum minus magnos ibi fluctus fieri cognoverat; ad onera, ad multitudinem iumentorum transportandam paulo latiores quam quibus in reliquis utimur maribus.

<b id="verse">3</b> Has omnes actuarias imperat fieri, quam ad rem multum humilitas adiuvat.

<b id="verse">4</b> Ea quae sunt usui ad armandas naves ex Hispania apportari iubet.

<b id="verse">5</b> Ipse conventibus Galliae citerioris peractis in Illyricum proficiscitur, quod a Pirustis finitimam partem provinciae incursionibus vastari audiebat.

<b id="verse">6</b> Eo cum venisset, civitatibus milites imperat certumque in locum convenire iubet.

<b id="verse">7</b> Qua re nuntiata Pirustae legatos ad eum mittunt qui doceant nihil earum rerum publico factum consilio, seseque paratos esse demonstrant omnibus rationibus de iniuriis satisfacere.

<b id="verse">8</b> Accepta oratione eorum Caesar obsides imperat eosque ad certam diem adduci iubet; nisi ita fecerint, sese bello civitatem persecuturum demonstrat.

<b id="verse">9</b> Eis ad diem adductis, ut imperaverat, arbitros inter civitates dat qui litem aestiment poenamque constituant.
</p>


<p id="2" align="justify"><b id="chapter">2.</b>
<b id="verse">1</b> His confectis rebus conventibusque peractis, in citeriorem Galliam revertitur atque inde ad exercitum proficiscitur.

<b id="verse">2</b> Eo cum venisset, circuitis omnibus hibernis, singulari militum studio in summa omnium rerum inopia circiter sescentas eius generis cuius supra demonstravimus naves et longas XXVIII invenit instructas neque multum abesse ab eo quin paucis diebus deduci possint.

<b id="verse">3</b> Collaudatis militibus atque eis qui negotio praefuerant, quid fieri velit ostendit atque omnes ad portum Itium convenire iubet, quo ex portu commodissimum in Britanniam traiectum esse cognoverat, circiter milium passuum XXX transmissum a continenti: huic rei quod satis esse visum est militum reliquit.

<b id="verse">4</b> Ipse cum legionibus expeditis IIII et equitibus DCCC in fines Treverorum proficiscitur, quod hi neque ad concilia veniebant neque imperio parebant Germanosque Transrhenanos sollicitare dicebantur.
</p>


<p id="3" align="justify"><b id="chapter">3.</b>
<b id="verse">1</b> Haec civitas longe plurimum totius Galliae equitatu valet magnasque habet copias peditum Rhenumque, ut supra demonstravimus, tangit.

<b id="verse">2</b> In ea civitate duo de principatu inter se contendebant, Indutiomarus et Cingetorix; <b id="verse">3</b> e quibus alter, simul atque de Caesaris legionumque adventu cognitum est, ad eum venit, se suosque omnes in officio futuros neque ab amicitia populi Romani defecturos confirmavit quaeque in Treveris gererentur ostendit.

<b id="verse">4</b> At Indutiomarus equitatum peditatumque cogere, eisque qui per aetatem in armis esse non poterant in silvam Arduennam abditis, quae ingenti magnitudine per medios fines Treverorum a flumine Rheno ad initium Remorum pertinet, bellum parare instituit.

<b id="verse">5</b> Sed posteaquam nonnulli principes ex ea civitate et familiaritate Cingetorigis adducti et adventu nostri exercitus perterriti ad Caesarem venerunt et de suis privatim rebus ab eo petere coeperunt, quoniam civitati consulere non possent, veritus ne ab omnibus desereretur Indutiomarus legatos ad Caesarem mittit: <b id="verse">6</b> sese idcirco ab suis discedere atque ad eum venire noluisse, quo facilius civitatem in officio contineret, ne omnis nobilitatis discessu plebs propter imprudentiam laberetur: <b id="verse">7</b> itaque esse civitatem in sua potestate, seseque, si Caesar permitteret, ad eum in castra venturum, suas civitatisque fortunas eius fidei permissurum.
</p>


<p id="4" align="justify"><b id="chapter">4.</b>
<b id="verse">1</b> Caesar, etsi intellegebat qua de causa ea dicerentur quaeque eum res ab instituto consilio deterreret, tamen, ne aestatem in Treveris consumere cogeretur omnibus ad Britannicum bellum rebus comparatis, Indutiomarum ad se cum CC obsidibus venire iussit.

<b id="verse">2</b> His adductis, in eis filio propinquisque eius omnibus, quos nominatim evocaverat, consolatus Indutiomarum hortatusque est uti in officio maneret; <b id="verse">3</b> nihilo tamen setius principibus Treverorum ad se convocatis hos singillatim Cingetorigi conciliavit, quod cum merito eius a se fieri intellegebat, tum magni interesse arbitrabatur eius auctoritatem inter suos quam plurimum valere, cuius tam egregiam in se voluntatem perspexisset.

<b id="verse">4</b> Id tulit factum graviter Indutiomarus, suam gratiam inter suos minui, et, qui iam ante inimico in nos animo fuisset, multo gravius hoc dolore exarsit.
</p>


<p id="5" align="justify"><b id="chapter">5.</b>
<b id="verse">1</b> His rebus constitutis Caesar ad portum Itium cum legionibus pervenit.

<b id="verse">2</b> Ibi cognoscit LX naves, quae in Meldis factae erant, tempestate reiectas cursum tenere non potuisse atque eodem unde erant profectae revertisse; reliquas paratas ad navigandum atque omnibus rebus instructas invenit.

<b id="verse">3</b> Eodem equitatus totius Galliae convenit, numero milium quattuor, principesque ex omnibus civitatibus; <b id="verse">4</b> ex quibus perpaucos, quorum in se fidem perspexerat, relinquere in Gallia, reliquos obsidum loco secum ducere decreverat, quod, cum ipse abesset, motum Galliae verebatur.
</p>


<p id="6" align="justify"><b id="chapter">6.</b>
<b id="verse">1</b> Erat una cum ceteris Dumnorix Aeduus, de quo ante ab nobis dictum est. Hunc secum habere in primis constituerat, quod eum cupidum rerum novarum, cupidum imperi, magni animi, magnae inter Gallos auctoritatis cognoverat.

<b id="verse">2</b> Accedebat huc quod in concilio Aeduorum Dumnorix dixerat sibi a Caesare regnum civitatis deferri; quod dictum Aedui graviter ferebant, neque recusandi aut deprecandi causa legatos ad Caesarem mittere audebant.

<b id="verse">3</b> Id factum ex suis hospitibus Caesar cognoverat. Ille omnibus primo precibus petere contendit ut in Gallia relinqueretur, partim quod insuetus navigandi mare timeret, partim quod religionibus impediri sese diceret.

<b id="verse">4</b> Posteaquam id obstinate sibi negari vidit, omni spe impetrandi adempta principes Galliae sollicitare, sevocare singulos hortarique coepit uti in continenti remanerent: <b id="verse">5</b> metu territare: non sine causa fieri, ut Gallia omni nobilitate spoliaretur; id esse consilium Caesaris, ut quos in conspectu Galliae interficere vereretur, hos omnes in Britanniam traductos necaret; <b id="verse">6</b> fidem reliquis interponere, iusiurandum poscere, ut quod esse ex usu Galliae intellexissent communi consilio administrarent. Haec a compluribus ad Caesarem deferebantur.
</p>


<p id="7" align="justify"><b id="chapter">7.</b>
<b id="verse">1</b> Qua re cognita Caesar, quod tantum civitati Aeduae dignitatis tribuebat, coercendum atque deterrendum quibuscumque rebus posset Dumnorigem statuebat; <b id="verse">2</b> quod longius eius amentiam progredi videbat, prospiciendum, ne quid sibi ac rei publicae nocere posset. Itaque dies circiter XXV in eo loco commoratus, <b id="verse">3</b> quod Corus ventus navigationem impediebat, qui magnam partem omnis temporis in his locis flare consuevit, dabat operam ut in officio Dumnorigem contineret, nihilo tamen setius omnia eius consilia cognosceret: <b id="verse">4</b> tandem idoneam nactus tempestatem milites equitesque conscendere in naves iubet.

<b id="verse">5</b> At omnium impeditis animis Dumnorix cum equitibus Aeduorum a castris insciente Caesare domum discedere coepit.

<b id="verse">6</b> Qua re nuntiata Caesar intermissa profectione atque omnibus rebus postpositis magnam partem equitatus ad eum insequendum mittit retrahique imperat; <b id="verse">7</b> si vim faciat neque pareat, interfici iubet, nihil hunc se absente pro sano facturum arbitratus, qui praesentis imperium neglexisset.

<b id="verse">8</b> Ille enim revocatus resistere ac se manu defendere suorumque fidem implorare coepit, saepe clamitans liberum se liberaeque esse civitatis.

<b id="verse">9</b> Illi, ut erat imperatum, circumsistunt hominem atque interficiunt: at equites Aedui ad Caesarem omnes revertuntur.
</p>


<p id="8" align="justify"><b id="chapter">8.</b>
<b id="verse">1</b> His rebus gestis, Labieno in continente cum tribus legionibus et equitum milibus duobus relicto ut portus tueretur et rem frumentariam provideret quaeque in Gallia gererentur cognosceret consiliumque pro tempore et pro re caperet, <b id="verse">2</b> ipse cum quinque legionibus et pari numero equitum, quem in continenti reliquerat, ad solis occasum naves solvit et leni Africo provectus media circiter nocte vento intermisso cursum non tenuit, et longius delatus aestu orta luce sub sinistra Britanniam relictam conspexit.

<b id="verse">3</b> Tum rursus aestus commutationem secutus remis contendit ut eam partem insulae caperet, qua optimum esse egressum superiore aestate cognoverat.

<b id="verse">4</b> Qua in re admodum fuit militum virtus laudanda, qui vectoriis gravibusque navigiis non intermisso remigandi labore longarum navium cursum adaequarunt.

<b id="verse">5</b> Accessum est ad Britanniam omnibus navibus meridiano fere tempore, neque in eo loco hostis est visus; <b id="verse">6</b> sed, ut postea Caesar ex captivis cognovit, cum magnae manus eo convenissent, multitudine navium perterritae, quae cum annotinis privatisque quas sui quisque commodi fecerat amplius octingentae uno erant visae tempore, a litore discesserant ac se in superiora loca abdiderant.
</p>


<p id="9" align="justify"><b id="chapter">9.</b>
<b id="verse">1</b> Caesar exposito exercitu et loco castris idoneo capto, ubi ex captivis cognovit quo in loco hostium copiae consedissent, cohortibus decem ad mare relictis et equitibus trecentis, qui praesidio navibus essent, de tertia vigilia ad hostes contendit, eo minus veritus navibus, quod in litore molli atque aperto deligatas ad ancoram relinquebat, <b id="verse">2</b> et praesidio navibus Q. Atrium praefecit. Ipse noctu progressus milia passuum circiter XII hostium copias conspicatus est.

<b id="verse">3</b> Illi equitatu atque essedis ad flumen progressi ex loco superiore nostros prohibere et proelium committere coeperunt.

<b id="verse">4</b> Repulsi ab equitatu se in silvas abdiderunt, locum nacti egregie et natura et opere munitum, quem domestici belli, ut videbantur, causa iam ante praeparaverant: <b id="verse">5</b> nam crebris arboribus succisis omnes introitus erant praeclusi.

<b id="verse">6</b> Ipsi ex silvis rari propugnabant nostrosque intra munitiones ingredi prohibebant.

<b id="verse">7</b> At milites legionis septimae, testudine facta et aggere ad munitiones adiecto, locum ceperunt eosque ex silvis expulerunt paucis vulneribus acceptis.

<b id="verse">8</b> Sed eos fugientes longius Caesar prosequi vetuit, et quod loci naturam ignorabat, et quod magna parte diei consumpta munitioni castrorum tempus relinqui volebat.
</p>


<p id="10" align="justify"><b id="chapter">10.</b>
<b id="verse">1</b> Postridie eius diei mane tripertito milites equitesque in expeditionem misit, ut eos qui fugerant persequerentur.

<b id="verse">2</b> His aliquantum itineris progressis, cum iam extremi essent in prospectu, equites a Quinto Atrio ad Caesarem venerunt, qui nuntiarent superiore nocte maxima coorta tempestate prope omnes naves adflictas atque in litore eiectas esse, quod neque ancorae funesque subsisterent, neque nautae gubernatoresque vim tempestatis pati possent; <b id="verse">3</b> itaque ex eo concursu navium magnum esse incommodum acceptum.
</p>


<p id="11" align="justify"><b id="chapter">11.</b>
<b id="verse">1</b> His rebus cognitis Caesar legiones equitatumque revocari atque in itinere resistere iubet, ipse ad naves revertitur; <b id="verse">2</b> eadem fere quae ex nuntiis litterisque cognoverat coram perspicit, sic ut amissis circiter XL navibus reliquae tamen refici posse magno negotio viderentur.

<b id="verse">3</b> Itaque ex legionibus fabros deligit et ex continenti alios arcessi iubet; <b id="verse">4</b> Labieno scribit, ut quam plurimas posset eis legionibus, quae sunt apud eum, naves instituat.

<b id="verse">5</b> Ipse, etsi res erat multae operae ac laboris, tamen commodissimum esse statuit omnes naves subduci et cum castris una munitione coniungi.

<b id="verse">6</b> In his rebus circiter dies X consumit ne nocturnis quidem temporibus ad laborem militum intermissis.

<b id="verse">7</b> Subductis navibus castrisque egregie munitis easdem copias, quas ante, praesidio navibus reliquit: ipse eodem unde redierat proficiscitur.

<b id="verse">8</b> Eo cum venisset, maiores iam undique in eum locum copiae Britannorum convenerant summa imperi bellique administrandi communi consilio permissa Cassivellauno, cuius fines a maritimis civitatibus flumen dividit, quod appellatur Tamesis, a mari circiter milia passuum LXXX.

<b id="verse">9</b> Huic superiore tempore cum reliquis civitatibus continentia bella intercesserant; sed nostro adventu permoti Britanni hunc toti bello imperioque praefecerant.
</p>


<p id="12" align="justify"><b id="chapter">12.</b>
<b id="verse">1</b> Britanniae pars interior ab eis incolitur quos natos in insula ipsi memoria proditum dicunt, <b id="verse">2</b> maritima ab eis, qui praedae ac belli inferendi causa ex Belgio transierunt (qui omnes fere eis nominibus civitatum appellantur, quibus orti ex civitatibus eo pervenerunt) et bello illato ibi permanserunt atque agros colere coeperunt.

<b id="verse">3</b> Hominum est infinita multitudo creberrimaque aedificia fere Gallicis consimilia, pecorum magnus numerus.

<b id="verse">4</b> Utuntur aut aere aut nummo aureo aut taleis ferreis ad certum pondus examinatis pro nummo.

<b id="verse">5</b> Nascitur ibi plumbum album in mediterraneis regionibus, in maritimis ferrum, sed eius exigua est copia; aere utuntur importato. Materia cuiusque generis ut in Gallia est, praeter fagum atque abietem.

<b id="verse">6</b> Leporem et gallinam et anserem gustare fas non putant; haec tamen alunt animi voluptatisque causa. Loca sunt temperatiora quam in Gallia, remissioribus frigoribus.
</p>


<p id="13" align="justify"><b id="chapter">13.</b>
<b id="verse">1</b> Insula natura triquetra, cuius unum latus est contra Galliam. Huius lateris alter angulus, qui est ad Cantium, quo fere omnes ex Gallia naves appelluntur, ad orientem solem, inferior ad meridiem spectat. Hoc pertinet circiter mila passuum quingenta.

<b id="verse">2</b> Alterum vergit ad Hispaniam atque occidentem solem; qua ex parte est Hibernia, dimidio minor, ut aestimatur, quam Britannia, sed pari spatio transmissus atque ex Gallia est in Britanniam.

<b id="verse">3</b> In hoc medio cursu est insula, quae appellatur Mona: complures praeterea minores subiectae insulae existimantur, de quibus insulis nonnulli scripserunt dies continuos triginta sub bruma esse noctem.

<b id="verse">4</b> Nos nihil de eo percontationibus reperiebamus, nisi certis ex aqua mensuris breviores esse quam in continenti noctes videbamus.

<b id="verse">5</b> Huius est longitudo lateris, ut fert illorum opinio, septingentorum milium.

<b id="verse">6</b> Tertium est contra septentriones; cui parti nulla est obiecta terra, sed eius angulus lateris maxime ad Germaniam spectat. Hoc milia passuum octingenta in longitudinem esse existimatur.

<b id="verse">7</b> Ita omnis insula est in circuitu vicies centum milium passuum.
</p>


<p id="14" align="justify"><b id="chapter">14.</b>
<b id="verse">1</b> Ex his omnibus longe sunt humanissimi qui Cantium incolunt, quae regio est maritima omnis, neque multum a Gallica differunt consuetudine.

<b id="verse">2</b> Interiores plerique frumenta non serunt, sed lacte et carne vivunt pellibusque sunt vestiti. Omnes vero se Britanni vitro inficiunt, quod caeruleum efficit colorem, atque hoc horridiores sunt in pugna aspectu; <b id="verse">3</b> capilloque sunt promisso atque omni parte corporis rasa praeter caput et labrum superius.

<b id="verse">4</b> Uxores habent deni duodenique inter se communes et maxime fratres cum fratribus parentesque cum liberis; sed qui sunt ex his nati, eorum habentur liberi, quo primum virgo quaeque deducta est.
</p>


<p id="15" align="justify"><b id="chapter">15.</b>
<b id="verse">1</b> Equites hostium essedariique acriter proelio cum equitatu nostro in itinere conflixerunt, tamen ut nostri omnibus partibus superiores fuerint atque eos in silvas collesque compulerint; <b id="verse">2</b> sed compluribus interfectis cupidius insecuti nonnullos ex suis amiserunt.

<b id="verse">3</b> At illi intermisso spatio imprudentibus nostris atque occupatis in munitione castrorum subito se ex statione pro castris collocati, <b id="verse">4</b> acriter pugnaverunt, duabusque missis subsidio cohortibus a Caesare atque eis primis legionum duarum, cum hae perexiguo intermisso loci spatio inter se constitissent, novo genere pugnae perterritis nostris per medios audacissime perruperunt seque inde incolumes receperunt.

<b id="verse">5</b> Eo die Quintus Laberius Durus, tribunus militum, interficitur. Illi pluribus submissis cohortibus repelluntur.
</p>


<p id="16" align="justify"><b id="chapter">16.</b>
<b id="verse">1</b> Toto hoc in genere pugnae, cum sub oculis omnium ac pro castris dimicaretur, intellectum est nostros propter gravitatem armorum, quod neque insequi cedentes possent neque ab signis discedere auderent, minus aptos esse ad huius generis hostem, <b id="verse">2</b> equites autem magno cum periculo proelio dimicare, propterea quod illi etiam consulto plerumque cederent et, cum paulum ab legionibus nostros removissent, ex essedis desilirent et pedibus dispari proelio contenderent.

<b id="verse">3</b> Equestris autem proeli ratio et cedentibus et insequentibus par atque idem periculum inferebat.

<b id="verse">4</b> Accedebat huc ut numquam conferti sed rari magnisque intervallis proeliarentur stationesque dispositas haberent, atque alios alii deinceps exciperent, integrique et recentes defetigatis succederent.
</p>


<p id="17" align="justify"><b id="chapter">17.</b>
<b id="verse">1</b> Postero die procul a castris hostes in collibus constiterunt rarique se ostendere et lenius quam pridie nostros equites proelio lacessere coeperunt.

<b id="verse">2</b> Sed meridie, cum Caesar pabulandi causa tres legiones atque omnem equitatum cum Gaio Trebonio legato misisset, repente ex omnibus partibus ad pabulatores advolaverunt, sic uti ab signis legionibusque non absisterent.

<b id="verse">3</b> Nostri acriter in eos impetu facto reppulerunt neque finem sequendi fecerunt, quoad subsidio confisi equites, cum post se legiones viderent, <b id="verse">4</b> praecipites hostes egerunt magnoque eorum numero interfecto neque sui colligendi neque consistendi aut ex essedis desiliendi facultatem dederunt.

<b id="verse">5</b> Ex hac fuga protinus, quae undique convenerant, auxilia discesserunt, neque post id tempus umquam summis nobiscum copiis hostes contenderunt.
</p>


<p id="18" align="justify"><b id="chapter">18.</b>
<b id="verse">1</b> Caesar cognito consilio eorum ad flumen Tamesim in fines Cassivellauni exercitum duxit; quod flumen uno omnino loco pedibus, atque hoc aegre, transiri potest.

<b id="verse">2</b> Eo cum venisset, animum advertit ad alteram fluminis ripam magnas esse copias hostium instructas.

<b id="verse">3</b> Ripa autem erat acutis sudibus praefixis munita, eiusdemque generis sub aqua defixae sudes flumine tegebantur.

<b id="verse">4</b> His rebus cognitis a captivis perfugisque Caesar praemisso equitatu confestim legiones subsequi iussit.

<b id="verse">5</b> Sed ea celeritate atque eo impetu milites ierunt, cum capite solo ex aqua exstarent, ut hostes impetum legionum atque equitum sustinere non possent ripasque dimitterent ac se fugae mandarent.
</p>


<p id="19" align="justify"><b id="chapter">19.</b>
<b id="verse">1</b> Cassivellaunus, ut supra demonstravimus, omni deposita spe contentionis dimissis amplioribus copiis milibus circiter quattuor essedariorum relictis itinera nostra servabat paulumque ex via excedebat locisque impeditis ac silvestribus sese occultabat, atque eis regionibus quibus nos iter facturos cognoverat pecora atque homines ex agris in silvas compellebat et, <b id="verse">2</b> cum equitatus noster liberius praedandi vastandique causa se in agros eiecerat, omnibus viis semitisque essedarios ex silvis emittebat et magno cum periculo nostrorum equitum cum eis confligebat atque hoc metu latius vagari prohibebat.

<b id="verse">3</b> Relinquebatur ut neque longius ab agmine legionum discedi Caesar pateretur, et tantum in agris vastandis incendiisque faciendis hostibus noceretur, quantum labore atque itinere legionarii milites efficere poterant.
</p>


<p id="20" align="justify"><b id="chapter">20.</b>
<b id="verse">1</b> Interim Trinobantes, prope firmissima earum regionum civitas, ex qua Mandubracius adulescens Caesaris fidem secutus ad eum in continentem Galliam venerat, cuius pater in ea civitate regnum obtinuerat interfectusque erat a Cassivellauno, ipse fuga mortem vitaverat, legatos ad Caesarem mittunt pollicenturque sese ei dedituros atque imperata facturos; <b id="verse">2</b> petunt, ut Mandubracium ab iniuria Cassivellauni defendat atque in civitatem mittat, qui praesit imperiumque obtineat.

<b id="verse">3</b> His Caesar imperat obsides quadraginta frumentumque exercitui Mandubraciumque ad eos mittit.

<b id="verse">4</b> Illi imperata celeriter fecerunt, obsides ad numerum frumentumque miserunt.
</p>


<p id="21" align="justify"><b id="chapter">21.</b>
<b id="verse">1</b> Trinobantibus defensis atque ab omni militum inuria prohibitis Cenimagni, Segontiaci, Ancalites, Bibroci, Cassi legationibus missis sese Caesari dedunt.

<b id="verse">2</b> Ab his cognoscit non longe ex eo loco oppidum Cassivellauni abesse silvis paludibusque munitum, quo satis magnus hominum pecorisque numerus invenerit.

<b id="verse">3</b> Oppidum autem Britanni vocant, cum silvas impeditas vallo atque fossa munierunt, quo incursionis hostium vitandae causa convenire consuerunt.

<b id="verse">4</b> Eo proficiscitur cum legionibus: locum reperit egregie natura atque opere munitum; tamen hunc duabus ex partibus oppugnare contendit.

<b id="verse">5</b> Hostes paulisper morati militum nostrorum impetum non tulerunt seseque alia ex parte oppidi eiecerunt.

<b id="verse">6</b> Magnus ibi numerus pecoris repertus, multique in fuga sunt comprehensi atque interfecti.
</p>


<p id="22" align="justify"><b id="chapter">22.</b>
<b id="verse">1</b> Dum haec in his locis geruntur, Cassivellaunus ad Cantium, quod esse ad mare supra demonstravimus, quibus regionibus quattuor reges praeerant, Cingetorix, Carvilius, Taximagulus, Segovax, nuntios mittit atque eis imperat uti coactis omnibus copiis castra navalia de improviso adoriantur atque oppugent.

<b id="verse">2</b> Ei cum ad castra venissent, nostri eruptione facta multis eorum interfectis, capto etiam nobili duce Lugotorige suos incolumes reduxerunt.

<b id="verse">3</b> Cassivellaunus hoc proelio nuntiato tot detrimentis acceptis, vastatis finibus, maxime etiam permotus defectione civitatum legatos per Atrebatem Commium de deditione ad Caesarem mittit.

<b id="verse">4</b> Caesar, cum constituisset hiemare in continenti propter repentinos Galliae motus, neque multum aestatis superesset, atque id facile extrahi posse intellegeret, obsides imperat et quid in annos singulos vectigalis populo Romano Britannia penderet constituit; <b id="verse">5</b> interdicit atque imperat Cassivellauno, ne Mandubracio neu Trinobantibus noceat.
</p>


<p id="23" align="justify"><b id="chapter">23.</b>
<b id="verse">1</b> Obsidibus acceptis exercitum reducit ad mare, naves invenit refectas.

<b id="verse">2</b> His deductis, quod et captivorum magnum numerum habebat, et nonnullae tempestate deperierant naves, duobus commeatibus exercitum reportare instituit.

<b id="verse">3</b> Ac sic accidit, uti ex tanto navium numero tot navigationibus neque hoc neque superiore anno ulla omnino navis, quae milites portaret, desideraretur; at ex eis, <b id="verse">4</b> quae inanes ex continenti ad eum remitterentur et prioris commeatus expositis militibus et quas postea Labienus faciendas curaverat numero LX, perpaucae locum caperent, reliquae fere omnes reicerentur.

<b id="verse">5</b> Quas cum aliquamdiu Caesar frustra exspectasset, ne anni tempore a navigatione excluderetur, <b id="verse">6</b> quod aequinoctium suberat, necessario angustius milites collocavit ac summa tranquillitate consecuta, secunda inita cum solvisset vigilia, prima luce terram attigit omnesque incolumes naves perduxit.
</p>


<p id="24" align="justify"><b id="chapter">24.</b>
<b id="verse">1</b> Subductis navibus concilioque Gallorum Samarobrivae peracto, quod eo anno frumentum in Gallia propter siccitates angustius provenerat, coactus est aliter ac superioribus annis exercitum in hibernis collocare legionesque in plures civitates distribuere.

<b id="verse">2</b> Ex quibus unam in Morinos ducendam Gaio Fabio legato dedit, alteram in Nervios Quinto Ciceroni, tertiam in Esubios Lucio Roscio; quartam in Remis cum Tito Labieno in confinio Treverorum hiemare iussit. Tres in Belgis collocavit: <b id="verse">3</b> eis Marcum Crassum quaestorem et Lucium Munatium Plancum et Gaium Trebonium legatos praefecit.

<b id="verse">4</b> Unam legionem, quam proxime trans Padum conscripserat, et cohortes V in Eburones, quorum pars maxima est inter Mosam ac Rhenum, qui sub imperio Ambiorigis et Catuvolci erant, misit.

<b id="verse">5</b> Eis militibus Quintum Titurium Sabinum et Lucium Aurunculeium Cottam legatos praeesse iussit.

<b id="verse">6</b> Ad hunc modum distributis legionibus facillime inopiae frumentariae sese mederi posse existimavit.

<b id="verse">7</b> Atque harum tamen omnium legionum hiberna praeter eam, quam Lucio Roscio in pacatissimam et quietissimam partem ducendam dederat, milibus passuum centum continebantur.

<b id="verse">8</b> Ipse interea, quoad legiones collocatas munitaque hiberna cognovisset, in Gallia morari constituit.
</p>


<p id="25" align="justify"><b id="chapter">25.</b>
<b id="verse">1</b> Erat in Carnutibus summo loco natus Tasgetius, cuius maiores in sua civitate regnum obtinuerant.

<b id="verse">2</b> Huic Caesar pro eius virtute atque in se benevolentia, quod in omnibus bellis singulari eius opera fuerat usus, maiorum locum restituerat.

<b id="verse">3</b> Tertium iam hunc annum regnantem inimici, multis palam ex civitate eius auctoribus, eum interfecerunt.

<b id="verse">4</b> Defertur ea res ad Caesarem. Ille veritus, quod ad plures pertinebat, ne civitas eorum impulsu deficeret, Lucium Plancum cum legione ex Belgio celeriter in Carnutes proficisci iubet ibique hiemare quorumque opera cognoverat Tasgetium interfectum, hos comprehensos ad se mittere.

<b id="verse">5</b> Interim ab omnibus legatis quaestoreque, quibus legiones tradiderat, certior factus est in hiberna perventum locumque hibernis esse munitum.
</p>


<p id="26" align="justify"><b id="chapter">26.</b>
<b id="verse">1</b> Diebus circiter XV, quibus in hiberna ventum est, initium repentini tumultus ac defectionis ortum est ab Ambiorige et Catuvolco; <b id="verse">2</b> qui, cum ad fines regni sui Sabino Cottaeque praesto fuissent frumentumque in hiberna comportavissent, Indutiomari Treveri nuntiis impulsi suos concitaverunt subitoque oppressis lignatoribus magna manu ad castra oppugnatum venerunt.

<b id="verse">3</b> Cum celeriter nostri arma cepissent vallumque adscendissent atque una ex parte Hispanis equitibus emissis equestri proelio superiores fuissent, desperata re hostes suos ab oppugnatione reduxerunt.

<b id="verse">4</b> Tum suo more conclamaverunt, uti aliqui ex nostris ad colloquium prodiret: habere sese, quae de re communi dicere vellent, quibus rebus controversias minui posse sperarent.
</p>


<p id="27" align="justify"><b id="chapter">27.</b>
<b id="verse">1</b> Mittitur ad eos colloquendi causa Gaius Arpineius, eques Romanus, familiaris Quinti Tituri, et Quintus Iunius ex Hispania quidam, qui iam ante missu Caesaris ad Ambiorigem ventitare consuerat; apud quos Ambiorix ad hunc modum locutus est: <b id="verse">2</b> Sese pro Caesaris in se beneficiis plurimum ei confiteri debere, quod eius opera stipendio liberatus esset, quod Aduatucis, finitimis suis, pendere consuesset, quodque ei et filius et fratris filius ab Caesare remissi essent, quos Aduatuci obsidum numero missos apud se in servitute et catenis tenuissent; <b id="verse">3</b> neque id, quod fecerit de oppugnatione castrorum, aut iudicio aut voluntate sua fecisse, sed coactu civitatis, suaque esse eiusmodi imperia, ut non minus haberet iuris in se multitudo quam ipse in multitudinem.

<b id="verse">4</b> Civitati porro hanc fuisse belli causam, quod repentinae Gallorum coniurationi resistere non potuerit. Id se facile ex humilitate sua probare posse, quod non adeo sit imperitus rerum ut suis copiis populum Romanum superari posse confidat.

<b id="verse">5</b> Sed esse Galliae commune consilium: omnibus hibernis Caesaris oppugnandis hunc esse dictum diem, ne qua legio alterae legioni subsidio venire posset.

<b id="verse">6</b> Non facile Gallos Gallis negare potuisse, praesertim cum de recuperanda communi libertate consilium initum videretur.

<b id="verse">7</b> Quibus quoniam pro pietate satisfecerit, habere nunc se rationem offici pro beneficiis Caesaris: monere, orare Titurium pro hospitio, ut suae ac militum saluti consulat.

<b id="verse">8</b> Magnam manum Germanorum conductam Rhenum transisse; hanc adfore biduo.

<b id="verse">9</b> Ipsorum esse consilium, velintne priusquam finitimi sentiant eductos ex hibernis milites aut ad Ciceronem aut ad Labienum deducere, quorum alter milia passuum circiter quinquaginta, alter paulo amplius ab eis absit.

<b id="verse">10</b> Illud se polliceri et iureiurando confirmare tutum iter per fines daturum.

<b id="verse">11</b> Quod cum faciat, et civitati sese consulere, quod hibernis levetur, et Caesari pro eius meritis gratiam referre. Hac oratione habita discedit Ambiorix.
</p>


<p id="28" align="justify"><b id="chapter">28.</b>
<b id="verse">1</b> Arpineius et Iunius, quae audierunt, ad legatos deferunt. Illi repentina re perturbati, etsi ab hoste ea dicebantur, tamen non neglegenda existimabant maximeque hac re permovebantur, quod civitatem ignobilem atque humilem Eburonum sua sponte populo Romano bellum facere ausam vix erat credendum.

<b id="verse">2</b> Itaque ad consilium rem deferunt magnaque inter eos exsistit controversia.

<b id="verse">3</b> Lucius Aurunculeius compluresque tribuni militum et primorum ordinum centuriones nihil temere agendum neque ex hibernis iniussu Caesaris discedendum existimabant: quantasvis [magnas] copias etiam Germanorum sustineri posse munitis hibernis docebant: rem esse testimonio, quod primum hostium impetum multis ultro vulneribus illatis fortissime sustinuerint: re frumentaria non premi; interea et ex proximis hibernis et a Caesare conventura subsidia: postremo quid esse levius aut turpius, quam auctore hoste de summis rebus capere consilium?
</p>


<p id="29" align="justify"><b id="chapter">29.</b>
<b id="verse">1</b> Contra ea Titurius sero facturos clamitabat, cum maiores manus hostium adiunctis Germanis convenissent aut cum aliquid calamitatis in proximis hibernis esset acceptum. Brevem consulendi esse occasionem. Caesarem arbitrari profectum in Italiam; <b id="verse">2</b> neque aliter Carnutes interficiendi Tasgeti consilium fuisse capturos, neque Eburones, si ille adesset, tanta contemptione nostri ad castra venturos esse.

<b id="verse">3</b> Non hostem auctorem, sed rem spectare: subesse Rhenum; magno esse Germanis dolori Ariovisti mortem et superiores nostras victorias; <b id="verse">4</b> ardere Galliam tot contumeliis acceptis sub populi Romani imperium redactam superiore gloria rei militaris exstincta.

<b id="verse">5</b> Postremo quis hoc sibi persuaderet, sine certa re Ambiorigem ad eiusmodi consilium descendisse?

<b id="verse">6</b> Suam sententiam in utramque partem esse tutam: si nihil esset durius, nullo cum periculo ad proximam legionem perventuros; si Gallia omnis cum Germanis consentiret, unam esse in celeritate positam salutem.

<b id="verse">7</b> Cottae quidem atque eorum, qui dissentirent, consilium quem habere exitum? In quo si non praesens periculum, at certe longinqua obsidione fames esset timenda.
</p>


<p id="30" align="justify"><b id="chapter">30.</b>
<b id="verse">1</b> Hac in utramque partem disputatione habita, cum a Cotta primisque ordinibus acriter resisteretur, "Vincite," inquit, "si ita vultis," Sabinus, et id clariore voce, ut magna pars militum exaudiret; <b id="verse">2</b> "neque is sum," inquit, "qui gravissime ex vobis mortis periculo terrear: hi sapient; si gravius quid acciderit, abs te rationem reposcent, <b id="verse">3</b> qui, si per te liceat, perendino die cum proximis hibernis coniuncti communem cum reliquis belli casum sustineant, non reiecti et relegati longe ab ceteris aut ferro aut fame intereant."
</p>


<p id="31" align="justify"><b id="chapter">31.</b>
<b id="verse">1</b> Consurgitur ex consilio; comprehendunt utrumque et orant, ne sua dissensione et pertinacia rem in summum periculum deducant: <b id="verse">2</b> facilem esse rem, seu maneant, seu proficiscantur, si modo unum omnes sentiant ac probent; contra in dissensione nullam se salutem perspicere. Res disputatione ad mediam noctem perducitur.

<b id="verse">3</b> Tandem dat Cotta permotus manus: superat sententia Sabini. Pronuntiatur prima luce ituros.

<b id="verse">4</b> Consumitur vigiliis reliqua pars noctis, cum sua quisque miles circumspiceret, quid secum portare posset, quid ex instrumento hibernorum relinquere cogeretur.

<b id="verse">5</b> Omnia excogitantur, quare nec sine periculo maneatur, et languore militum et vigiliis periculum augeatur.

<b id="verse">6</b> Prima luce sic ex castris proficiscuntur, ut quibus esset persuasum non ab hoste, sed ab homine amicissimo Ambiorige consilium datum, longissimo agmine maximisque impedimentis.
</p>


	<p id="32" align="justify"><b id="chapter">32.</b>
<b id="verse">1</b> At hostes, posteaquam ex nocturno fremitu vigiliisque de profectione eorum senserunt, collocatis insidiis bipertito in silvis opportuno atque occulto loco a milibus passuum circiter duobus Romanorum adventum exspectabant, <b id="verse">2</b> et cum se maior pars agminis in magnam convallem demisisset, ex utraque parte eius vallis subito se ostenderunt novissimosque premere et primos prohibere ascensu atque iniquissimo nostris loco proelium committere coeperunt.
</p>


<p id="33" align="justify"><b id="chapter">33.</b>
<b id="verse">1</b> Tum demum Titurius, qui nihil ante providisset, trepidare et concursare cohortesque disponere, haec tamen ipsa timide atque ut eum omnia deficere viderentur; quod plerumque eis accidere consuevit, qui in ipso negotio consilium capere coguntur.

<b id="verse">2</b> At Cotta, qui cogitasset haec posse in itinere accidere atque ob eam causam profectionis auctor non fuisset, nulla in re communi saluti deerat et in appellandis cohortandisque militibus imperatoris et in pugna militis officia praestabat.

<b id="verse">3</b> Cum propter longitudinem agminis minus facile omnia per se obire et, quid quoque loco faciendum esset, providere possent, iusserunt pronuntiare, ut impedimenta relinquerent atque in orbem consisterent.

<b id="verse">4</b> Quod consilium etsi in eiusmodi casu reprehendendum non est, tamen incommode accidit: <b id="verse">5</b> nam et nostris militibus spem minuit et hostes ad pugnam alacriores effecit, quod non sine summo timore et desperatione id factum videbatur. Praeterea accidit, quod fieri necesse erat, ut vulgo milites ab signis discederent, quae quisque eorum carissima haberet, ab impedimentis petere atque arripere properaret, clamore et fletu omnia complerentur.
</p>


<p id="34" align="justify"><b id="chapter">34.</b>
<b id="verse">1</b> At barbaris consilium non defuit. Nam duces eorum tota acie pronuntiare iusserunt, ne quis ab loco discederet: illorum esse praedam atque illis reservari quaecumque Romani reliquissent: proinde omnia in victoria posita existimarent.

<b id="verse">2</b> Erant et virtute et studio pugnandi pares; nostri, tametsi ab duce et a fortuna deserebantur, tamen omnem spem salutis in virtute ponebant, et quotiens quaeque cohors procurrerat, ab ea parte magnus numerus hostium cadebat.

<b id="verse">3</b> Qua re animadversa Ambiorix pronuntiari iubet, ut procul tela coniciant neu propius accedant et, quam in partem Romani impetum fecerint, cedant (levitate armorum et cotidiana exercitatione nihil eis noceri posse), <b id="verse">4</b> rursus se ad signa recipientes insequantur.
</p>


<p id="35" align="justify"><b id="chapter">35.</b>
<b id="verse">1</b> Quo praecepto ab eis diligentissime observato, cum quaepiam cohors ex orbe excesserat atque impetum fecerat, hostes velocissime refugiebant.

<b id="verse">2</b> Interim eam partem nudari necesse erat et ab latere aperto tela recipi.

<b id="verse">3</b> Rursus cum in eum locum unde erant egressi reverti coeperant, et ab eis qui cesserant et ab eis qui proximi steterant circumveniebantur; <b id="verse">4</b> sin autem locum tenere vellent, nec virtuti locus relinquebatur, neque ab tanta multitudine coniecta tela conferti vitare poterant.

<b id="verse">5</b> Tamen tot incommodis conflictati, multis vulneribus acceptis resistebant et magna parte diei consumpta, cum a prima luce ad horam octavam pugnaretur, nihil quod ipsis esset indignum committebant.

<b id="verse">6</b> Tum Tito Balventio, qui superiore anno primum pilum duxerat, viro forti et magnae auctoritatis, utrumque femur tragula traicitur; <b id="verse">7</b> Quintus Lucanius, eiusdem ordinis, fortissime pugnans, dum circumvento filio subvenit, interficitur; Lucius Cotta legatus omnes cohortes ordinesque adhortans in adversum os funda vulneratur.
</p>

	<p id="36" align="justify"><b id="chapter">36.</b>
<b id="verse">1</b> His rebus permotus Quintus Titurius, cum procul Ambiorigem suos cohortantem conspexisset, interpretem suum Gnaeum Pompeium ad eum mittit rogatum ut sibi militibusque parcat.

<b id="verse">2</b> Ille appellatus respondit: si velit secum colloqui, licere; sperare a multitudine impetrari posse, quod ad militum salutem pertineat; ipsi vero nihil nocitum iri, inque eam rem se suam fidem interponere. Ille cum Cotta saucio communicat, <b id="verse">3</b> si videatur, pugna ut excedant et cum Ambiorige una colloquantur: sperare ab eo de sua ac militum salute impetrari posse. Cotta se ad armatum hostem iturum negat atque in eo perseverat.
</p>

	<p id="37" align="justify"><b id="chapter">37.</b>
<b id="verse">1</b> Sabinus quos in praesentia tribunos militum circum se habebat et primorum ordinum centuriones se sequi iubet et, cum propius Ambiorigem accessisset, iussus arma abicere imperatum facit suisque ut idem faciant imperat.

<b id="verse">2</b> Interim, dum de condicionibus inter se agunt longiorque consulto ab Ambiorige instituitur sermo, paulatim circumventus interficitur.

<b id="verse">3</b> Tum vero suo more victoriam conclamant atque ululatum tollunt impetuque in nostros facto ordines perturbant.

<b id="verse">4</b> Ibi Lucius Cotta pugnans interficitur cum maxima parte militum. Reliqui se in castra recipiunt unde erant egressi.

<b id="verse">5</b> Ex quibus Lucius Petrosidius aquilifer, cum magna multitudine hostium premeretur, aquilam intra vallum proiecit; ipse pro castris fortissime pugnans occiditur. Illi aegre ad noctem oppugnationem sustinent; <b id="verse">6</b> noctu ad unum omnes desperata salute se ipsi interficiunt.

<b id="verse">7</b> Pauci ex proelio lapsi incertis itineribus per silvas ad Titum Labienum legatum in hiberna perveniunt atque eum de rebus gestis certiorem faciunt.
</p>

	<p id="38" align="justify"><b id="chapter">38.</b>
<b id="verse">1</b> Hac victoria sublatus Ambiorix statim cum equitatu in Aduatucos, qui erant eius regno finitimi, proficiscitur; neque noctem neque diem intermittit peditatumque subsequi iubet.

<b id="verse">2</b> Re demonstrata Aduatucisque concitatis postero die in Nervios pervenit hortaturque, ne sui in perpetuum liberandi atque ulciscendi Romanos pro eis quas acceperint iniuriis occasionem dimittant: <b id="verse">3</b> interfectos esse legatos duos magnamque partem exercitus interisse demonstrat; <b id="verse">4</b> nihil esse negoti subito oppressam legionem quae cum Cicerone hiemet interfici; se ad eam rem profitetur adiutorem. Facile hac oratione Nerviis persuadet.
</p>

	<p id="39" align="justify"><b id="chapter">39.</b>
<b id="verse">1</b> Itaque confestim dimissis nuntiis ad Ceutrones, Grudios, Levacos, Pleumoxios, Geidumnos, qui omnes sub eorum imperio sunt, quam maximas manus possunt cogunt et de improviso ad Ciceronis hiberna advolant nondum ad eum fama de Tituri morte perlata.

<b id="verse">2</b> Huic quoque accidit, quod fuit necesse, ut nonnulli milites, qui lignationis munitionisque causa in silvas discessissent, repentino equitum adventu interciperentur.

<b id="verse">3</b> His circumventis magna manu Eburones, Nervii, Aduatuci atque horum omnium socii et clientes legionem oppugnare incipiunt. Nostri celeriter ad arma concurrunt, vallum conscendunt.

<b id="verse">4</b> Aegre is dies sustentatur, quod omnem spem hostes in celeritate ponebant atque hanc adepti victoriam in perpetuum se fore victores confidebant.
</p>

	<p id="40" align="justify"><b id="chapter">40.</b>
<b id="verse">1</b> Mittuntur ad Caesarem confestim ab Cicerone litterae magnis propositis praemiis, si pertulissent: obsessis omnibus viis missi intercipiuntur.

<b id="verse">2</b> Noctu ex materia, quam munitionis causa comportaverant, turres admodum CXX excitantur incredibili celeritate; quae deesse operi videbantur, perficiuntur.

<b id="verse">3</b> Hostes postero die multo maioribus coactis copiis castra oppugnant, fossam complent. Eadem ratione, qua pridie, ab nostris resistitur.

<b id="verse">4</b> Hoc idem reliquis deinceps fit diebus. <b id="verse">5</b> Nulla pars nocturni temporis ad laborem intermittitur; non aegris, non vulneratis facultas quietis datur.

<b id="verse">6</b> Quaecumque ad proximi diei oppugnationem opus sunt noctu comparantur; multae praeustae sudes, magnus muralium pilorum numerus instituitur; turres contabulantur, pinnae loricaeque ex cratibus attexuntur.

<b id="verse">7</b> Ipse Cicero, cum tenuissima valetudine esset, ne nocturnum quidem sibi tempus ad quietem relinquebat, ut ultro militum concursu ac vocibus sibi parcere cogeretur.
</p>

	<p id="41" align="justify"><b id="chapter">41.</b>
<b id="verse">1</b> Tunc duces principesque Nerviorum qui aliquem sermonis aditum causamque amicitiae cum Cicerone habebant colloqui sese velle dicunt.

<b id="verse">2</b> Facta potestate eadem quae Ambiorix cum Titurio egerat commemorant: omnem esse in armis Galliam; <b id="verse">3</b> Germanos Rhenum transisse; Caesaris reliquorumque hiberna oppugnari.

<b id="verse">4</b> Addunt etiam de Sabini morte: Ambiorigem ostentant fidei faciendae causa.

<b id="verse">5</b> Errare eos dicunt, si quidquam ab his praesidi sperent, qui suis rebus diffidant; sese tamen hoc esse in Ciceronem populumque Romanum animo, ut nihil nisi hiberna recusent atque hanc inveterascere consuetudinem nolint: <b id="verse">6</b> licere illis incolumibus per se ex hibernis discedere et quascumque in partes velint sine metu proficisci.

<b id="verse">7</b> Cicero ad haec unum modo respondit: non esse consuetudinem populi Romani accipere ab hoste armato condicionem: <b id="verse">8</b> si ab armis discedere velint, se adiutore utantur legatosque ad Caesarem mittant; sperare pro eius iustitia, quae petierint, impetraturos.
</p>

	<p id="42" align="justify"><b id="chapter">42.</b>
<b id="verse">1</b> Ab hac spe repulsi Nervii vallo pedum IX et fossa pedum XV hiberna cingunt.

<b id="verse">2</b> Haec et superiorum annorum consuetudine ab nobis cognoverant et, quos clam de exercitu habebant captivos, ab eis docebantur; <b id="verse">3</b> sed nulla ferramentorum copia quae esset ad hunc usum idonea, gladiis caespites circumcidere, manibus sagulisque terram exhaurire nitebantur.

<b id="verse">4</b> Qua quidem ex re hominum multitudo cognosci potuit: nam minus horis tribus milium pedum XV in circuitu munitionem perfecerunt <b id="verse">5</b> reliquisque diebus turres ad altitudinem valli, falces testudinesque, quas idem captivi docuerant, parare ac facere coeperunt.
</p>

	<p id="43" align="justify"><b id="chapter">43.</b>
<b id="verse">1</b> Septimo oppugnationis die maximo coorto vento ferventes fusili ex argilla glandes fundis et fervefacta iacula in casas, quae more Gallico stramentis erant tectae, iacere coeperunt.

<b id="verse">2</b> Hae celeriter ignem comprehenderunt et venti magnitudine in omnem locum castrorum distulerunt.

<b id="verse">3</b> Hostes maximo clamore sicuti parta iam atque explorata victoria turres testudinesque agere et scalis vallum ascendere coeperunt.

<b id="verse">4</b> At tanta militum virtus atque ea praesentia animi fuit, ut, cum undique flamma torrerentur maximaque telorum multitudine premerentur suaque omnia impedimenta atque omnes fortunas conflagrare intellegerent, non modo demigrandi causa de vallo decederet nemo, sed paene ne respiceret quidem quisquam, ac tum omnes acerrime fortissimeque pugnarent.

<b id="verse">5</b> Hic dies nostris longe gravissimus fuit; sed tamen hunc habuit eventum, ut eo die maximus numerus hostium vulneraretur atque interficeretur, ut se sub ipso vallo constipaverant recessumque primis ultimi non dabant.

<b id="verse">6</b> Paulum quidem intermissa flamma et quodam loco turri adacta et contingente vallum tertiae cohortis centuriones ex eo, quo stabant, loco recesserunt suosque omnes removerunt, nutu vocibusque hostes, si introire vellent, vocare coeperunt; quorum progredi ausus est nemo.

<b id="verse">7</b> Tum ex omni parte lapidibus coniectis deturbati, turrisque succensa est.
</p>

	<p id="44" align="justify"><b id="chapter">44.</b>
<b id="verse">1</b> Erant in ea legione fortissimi viri, centuriones, qui primis ordinibus appropinquarent, Titus Pullo et Lucius Vorenus.

<b id="verse">2</b> Hi perpetuas inter se controversias habebant, quinam anteferretur, omnibusque annis de locis summis simultatibus contendebant.

<b id="verse">3</b> Ex his Pullo, cum acerrime ad munitiones pugnaretur, "Quid dubitas," inquit, " Vorene? aut quem locum tuae probandae virtutis exspectas?

<b id="verse">4</b> hic dies de nostris controversiis iudicabit." Haec cum dixisset, procedit extra munitiones quaque pars hostium confertissima est visa irrumpit.

<b id="verse">5</b> Ne Vorenus quidem tum sese vallo continet, sed omnium veritus existimationem subsequitur.

<b id="verse">6</b> Mediocri spatio relicto Pullo pilum in hostes immittit atque unum ex multitudine procurrentem traicit; quo percusso et exanimato hunc scutis protegunt, in hostem tela universi coniciunt neque dant regrediendi facultatem.

<b id="verse">7</b> Transfigitur scutum Pulloni et verutum in balteo defigitur.

<b id="verse">8</b> Avertit hic casus vaginam et gladium educere conanti dextram moratur manum, impeditumque hostes circumsistunt.

<b id="verse">9</b> Succurrit inimicus illi Vorenus et laboranti subvenit.

<b id="verse">10</b> Ad hunc se confestim a Pullone omnis multitudo convertit: <b id="verse">11</b> illum veruto arbitrantur occisum. Gladio comminus rem gerit Vorenus atque uno interfecto reliquos paulum propellit; <b id="verse">12</b> dum cupidius instat, in locum deiectus inferiorem concidit. Huic rursus circumvento fert subsidium Pullo, <b id="verse">13</b> atque ambo incolumes compluribus interfectis summa cum laude sese intra munitiones recipiunt.

<b id="verse">14</b> Sic fortuna in contentione et certamine utrumque versavit, ut alter alteri inimicus auxilio salutique esset, neque diiudicari posset, uter utri virtute anteferendus videretur.
</p>

	<p id="45" align="justify"><b id="chapter">45.</b>
<b id="verse">1</b> Quanto erat in dies gravior atque asperior oppugnatio, et maxime quod magna parte militum confecta vulneribus res ad paucitatem defensorum pervenerat, tanto crebriores litterae nuntiique ad Caesarem mittebantur; quorum pars deprehensa in conspectu nostrorum militum cum cruciatu necabatur.

<b id="verse">2</b> Erat unus intus Nervius nomine Vertico, loco natus honesto, qui a prima obsidione ad Ciceronem perfugerat suamque ei fidem praestiterat.

<b id="verse">3</b> Hic servo spe libertatis magnisque persuadet praemiis, ut litteras ad Caesarem deferat.

<b id="verse">4</b> Has ille in iaculo illigatas effert et Gallus inter Gallos sine ulla suspicione versatus ad Caesarem pervenit.

<b id="verse">5</b> Ab eo de periculis Ciceronis legionisque cognoscitur.
</p>

	<p id="46" align="justify"><b id="chapter">46.</b>
<b id="verse">1</b> Caesar acceptis litteris hora circiter XI diei statim nuntium in Bellovacos ad M. Crassum quaestorem mittit, cuius hiberna aberant ab eo milia passuum XXV; <b id="verse">2</b> iubet media nocte legionem proficisci celeriterque ad se venire.

<b id="verse">3</b> Exit cum nuntio Crassus. Alterum ad Gaium Fabium legatum mittit, ut in Atrebatium fines legionem adducat, qua sibi iter faciendum sciebat.

<b id="verse">4</b> Scribit Labieno, si rei publicae commodo facere posset, cum legione ad fines Nerviorum veniat. Reliquam partem exercitus, quod paulo aberat longius, non putat exspectandam; equites circiter quadringentos ex proximis hibernis colligit.
</p>

	<p id="47" align="justify"><b id="chapter">47.</b>
<b id="verse">1</b> Hora circiter tertia ab antecursoribus de Crassi adventu certior factus eo die milia passuum XX procedit.

<b id="verse">2</b> Crassum Samarobrivae praeficit legionemque attribuit, quod ibi impedimenta exercitus, obsides civitatum, litteras publicas frumentumque omne quod eo tolerandae hiemis causa devexerat relinquebat.

<b id="verse">3</b> Fabius, ut imperatum erat, non ita multum moratus in itinere cum legione occurrit.

<b id="verse">4</b> Labienus interitu Sabini et caede cohortium cognita, cum omnes ad eum Treverorum copiae venissent, veritus, si ex hibernis fugae similem profectionem fecisset, ut hostium impetum sustinere posset, praesertim quos recenti victoria efferri sciret, litteras Caesari remittit, quanto cum periculo legionem ex hibernis educturus esset; rem gestam in Eburonibus perscribit; docet omnes equitatus peditatusque copias Treverorum tria milia passuum longe ab suis castris consedisse.
</p>

	<p id="48" align="justify"><b id="chapter">48.</b>
<b id="verse">1</b> Caesar consilio eius probato, etsi opinione trium legionum deiectus ad duas redierat, tamen unum communis salutis auxilium in celeritate ponebat. Venit magnis itineribus in Nerviorum fines.

<b id="verse">2</b> Ibi ex captivis cognoscit, quae apud Ciceronem gerantur, quantoque in periculo res sit.

<b id="verse">3</b> Tum cuidam ex equitibus Gallis magnis praemiis persuadet uti ad Ciceronem epistolam deferat.

<b id="verse">4</b> Hanc Graecis conscriptam litteris mittit, ne intercepta epistola nostra ab hostibus consilia cognoscantur.

<b id="verse">5</b> Si adire non possit, monet ut tragulam cum epistola ad amentum deligata intra munitionem castrorum abiciat.

<b id="verse">6</b> In litteris scribit se cum legionibus profectum celeriter adfore; hortatur ut pristinam virtutem retineat.

<b id="verse">7</b> Gallus periculum veritus, ut erat praeceptum, tragulam mittit.

<b id="verse">8</b> Haec casu ad turrim adhaesit neque ab nostris biduo animadversa tertio die a quodam milite conspicitur, dempta ad Ciceronem defertur.

<b id="verse">9</b> Ille perlectam in conventu militum recitat maximaque omnes laetitia adficit.

<b id="verse">10</b> Tum fumi incendiorum procul videbantur; quae res omnem dubitationem adventus legionum expulit.
</p>

	<p id="49" align="justify"><b id="chapter">49.</b>
<b id="verse">1</b> Galli re cognita per exploratores obsidionem relinquunt, ad Caesarem omnibus copiis contendunt. Hae erant armata circiter milia LX.

<b id="verse">2</b> Cicero data facultate Gallum ab eodem Verticone, quem supra demonstravimus, repetit, qui litteras ad Caesarem deferat; hunc admonet, iter caute diligenterque faciat: <b id="verse">3</b> perscribit in litteris hostes ab se discessisse omnemque ad eum multitudinem convertisse.

<b id="verse">4</b> Quibus litteris circiter media nocte Caesar adlatis suos facit certiores eosque ad dimicandum animo confirmat.

<b id="verse">5</b> Postero die luce prima movet castra et circiter milia passuum quattuor progressus trans vallem et rivum multitudinem hostium conspicatur.

<b id="verse">6</b> Erat magni periculi res tantulis copiis iniquo loco dimicare; tum, quoniam obsidione liberatum Ciceronem sciebat, aequo animo remittendum de celeritate existimabat: <b id="verse">7</b> consedit et quam aequissimo loco potest castra communit atque haec, etsi erant exigua per se vix hominum milium septem praesertim nullis cum impedimentis, tamen angustiis viarum quam maxime potest contrahit, eo consilio, ut in summam contemptionem hostibus veniat.

<b id="verse">8</b> Interim speculatoribus in omnes partes dimissis explorat quo commodissime itinere vallem transire possit.
</p>

	<p id="50" align="justify"><b id="chapter">50.</b>
<b id="verse">1</b> Eo die parvulis equestribus proeliis ad aquam factis utrique sese suo loco continent: <b id="verse">2</b> Galli, quod ampliores copias, <b id="verse">3</b> quae nondum convenerant, exspectabant; Caesar, si forte timoris simulatione hostes in suum locum elicere posset, <b id="verse">4</b> ut citra vallem pro castris proelio contenderet, si id efficere non posset, ut exploratis itineribus minore cum periculo vallem rivumque transiret. Prima luce hostium equitatus ad castra accedit proeliumque cum nostris equitibus committit.

<b id="verse">5</b> Caesar consulto equites cedere seque in castra recipere iubet, simul ex omnibus partibus castra altiore vallo muniri portasque obstrui atque in his administrandis rebus quam maxime concursari et cum simulatione agi timoris iubet.
</p>

	<p id="51" align="justify"><b id="chapter">51.</b>
<b id="verse">1</b> Quibus omnibus rebus hostes invitati copias traducunt aciemque iniquo loco constituunt, <b id="verse">2</b> nostris vero etiam de vallo deductis propius accedunt et tela intra munitionem ex omnibus partibus coniciunt praeconibusque circummissis pronuntiari iubent, seu quis Gallus seu Romanus velit ante horam tertiam ad se transire, sine periculo licere; post id tempus non fore potestatem: <b id="verse">3</b> ac sic nostros contempserunt, ut obstructis in speciem portis singulis ordinibus caespitum, quod ea non posse introrumpere videbantur, alii vallum manu scindere, alii fossas complere inciperent.

<b id="verse">4</b> Tum Caesar omnibus portis eruptione facta equitatuque emisso celeriter hostes in fugam dat, sic uti omnino pugnandi causa resisteret nemo, magnumque ex eis numerum occidit atque omnes armis exuit.
</p>

	<p id="52" align="justify"><b id="chapter">52.</b>
<b id="verse">1</b> Longius prosequi veritus, quod silvae paludesque intercedebant neque etiam parvulo detrimento illorum locum relinqui videbat, omnibus suis incolumibus copiis eodem die ad Ciceronem pervenit.

<b id="verse">2</b> Institutas turres, testudines munitionesque hostium admiratur; legione producta cognoscit non decimum quemque esse reliquum militem sine vulnere: <b id="verse">3</b> ex his omnibus iudicat rebus, quanto cum periculo et quanta cum virtute res sint administratae.

<b id="verse">4</b> Ciceronem pro eius merito legionemque collaudat; centuriones singillatim tribunosque militum appellat, quorum egregiam fuisse virtutem testimonio Ciceronis cognoverat. De casu Sabini et Cottae certius ex captivis cognoscit.

<b id="verse">5</b> Postero die contione habita rem gestam proponit, milites consolatur et confirmat: <b id="verse">6</b> quod detrimentum culpa et temeritate legati sit acceptum, hoc aequiore animo ferendum docet, quod beneficio deorum immortalium et virtute eorum expiato incommodo neque hostibus diutina laetatio neque ipsis longior dolor relinquatur.
</p>


	<p id="53" align="justify"><b id="chapter">53.</b>
<b id="verse">1</b> Interim ad Labienum per Remos incredibili celeritate de victoria Caesaris fama perfertur, ut, cum ab hibernis Ciceronis milia passuum abesset circiter LX, eoque post horam nonam diei Caesar pervenisset, ante mediam noctem ad portas castrorum clamor oreretur, quo clamore significatio victoriae gratulatioque ab Remis Labieno fieret.

<b id="verse">2</b> Hac fama ad Treveros perlata Indutiomarus, qui postero die castra Labieni oppugnare decreverat, noctu profugit copiasque omnes in Treveros reducit.

<b id="verse">3</b> Caesar Fabium cum sua legione remittit in hiberna, ipse cum tribus legionibus circum Samarobrivam trinis hibernis hiemare constituit et, quod tanti motus Galliae exstiterant, totam hiemem ipse ad exercitum manere decrevit.

<b id="verse">4</b> Nam illo incommodo de Sabini morte perlato omnes fere Galliae civitates de bello consultabant, nuntios legationesque in omnes partes dimittebant et quid reliqui consili caperent atque unde initium belli fieret explorabant nocturnaque in locis desertis concilia habebant.

<b id="verse">5</b> Neque ullum fere totius hiemis tempus sine sollicitudine Caesaris intercessit, quin aliquem de consiliis ac motu Gallorum nuntium acciperet.

<b id="verse">6</b> In his ab Lucio Roscio, quem legioni tertiae decimae praefecerat, certior factus est magnas Gallorum copias earum civitatum, quae Armoricae appellantur, oppugnandi sui causa convenisse <b id="verse">7</b> neque longius milia passuum octo ab hibernis suis afuisse, sed nuntio allato de victoria Caesaris discessisse, adeo ut fugae similis discessus videretur.
</p>

	<p id="54" align="justify"><b id="chapter">54.</b>
<b id="verse">1</b> At Caesar principibus cuiusque civitatis ad se evocatis alias territando, cum se scire quae fierent denuntiaret, alias cohortando magnam partem Galliae in officio tenuit.

<b id="verse">2</b> Tamen Senones, quae est civitas in primis firma et magnae inter Gallos auctoritatis, Cavarinum, quem Caesar apud eos regem constituerat, cuius frater Moritasgus adventu in Galliam Caesaris cuiusque maiores regnum obtinuerant, interficere publico consilio conati, cum ille praesensisset ac profugisset, usque ad fines insecuti <b id="verse">3</b> regno domoque expulerunt et, missis ad Caesarem satisfaciendi causa legatis, cum is omnem ad se senatum venire iussisset, dicto audientes non fuerunt.

<b id="verse">4</b> Tantum apud homines barbaros valuit esse aliquos repertos principes inferendi belli tantamque omnibus voluntatum commutationem attulit, ut praeter Aeduos et Remos, quos praecipuo semper honore Caesar habuit, alteros pro vetere ac perpetua erga populum Romanum fide, alteros pro recentibus Gallici belli officiis, nulla fere civitas fuerit non suspecta nobis.

<b id="verse">5</b> Idque adeo haud scio mirandumne sit, cum compluribus aliis de causis, tum maxime quod ei, qui virtute belli omnibus gentibus praeferebantur, tantum se eius opinionis deperdidisse ut a populo Romano imperia perferrent gravissime dolebant.
</p>


		<p id="55" align="justify"><b id="chapter">55.</b>
<b id="verse">1</b> Treveri vero atque Indutiomarus totius hiemis nullum tempus intermiserunt, quin trans Rhenum legatos mitterent, civitates sollicitarent, pecunias pollicerentur, magna parte exercitus nostri interfecta multo minorem superesse dicerent partem.

<b id="verse">2</b> Neque tamen ulli civitati Germanorum persuaderi potuit, ut Rhenum transiret, cum se bis expertos dicerent, Ariovisti bello et Tencterorum transitu: non esse amplius fortunam temptaturos. Hac spe lapsus Indutiomarus nihilo minus copias cogere, <b id="verse">3</b> exercere, a finitimis equos parare, exules damnatosque tota Gallia magnis praemiis ad se allicere coepit.

<b id="verse">4</b> Ac tantam sibi iam his rebus in Gallia auctoritatem comparaverat ut undique ad eum legationes concurrerent, gratiam atque amicitiam publice privatimque peterent.
</p>


		<p id="56" align="justify"><b id="chapter">56.</b>
<b id="verse">1</b> Ubi intellexit ultro ad se veniri, altera ex parte Senones Carnutesque conscientia facinoris instigari, altera Nervios Aduatucosque bellum Romanis parare, neque sibi voluntariorum copias defore, si ex finibus suis progredi coepisset, armatum concilium indicit. Hoc more Gallorum est initium belli, <b id="verse">2</b> quo lege communi omnes puberes armati convenire consuerunt; qui ex eis novissimus convenit, in conspectu multitudinis omnibus cruciatibus affectus necatur.

<b id="verse">3</b> In eo concilio Cingetorigem, alterius principem factionis, generum suum, quem supra demonstravimus Caesaris secutum fidem ab eo non discessisse, hostem iudicat bonaque eius publicat.

<b id="verse">4</b> His rebus confectis, in concilio pronuntiat arcessitum se a Senonibus et Carnutibus aliisque compluribus Galliae civitatibus; <b id="verse">5</b> huc iturum per fines Remorum eorumque agros populaturum ac, priusquam id faciat, castra Labieni oppugnaturum. Quae fieri velit praecipit.
</p>

		<p id="57" align="justify"><b id="chapter">57.</b>
<b id="verse">1</b> Labienus, cum et loci natura et manu munitissumis castris sese teneret, de suo ac legionis periculo nihil timebat; ne quam occasionem rei bene gerendae dimitteret, cogitabat.

<b id="verse">2</b> Itaque a Cingetorige atque eius propinquis oratione Indutiomari cognita, quam in concilio habuerat, nuntios mittit ad finitimas civitates equitesque undique evocat: his certum diem conveniendi dicit.

<b id="verse">3</b> Interim prope cotidie cum omni equitatu Indutiomarus sub castris eius vagabatur, alias ut situm castrorum cognosceret, alias colloquendi aut territandi causa: equites plerumque omnes tela intra vallum coniciebant.

<b id="verse">4</b> Labienus suos intra munitionem continebat timorisque opinionem, quibuscumque poterat rebus, augebat.
</p>

		<p id="58" align="justify"><b id="chapter">58.</b>
<b id="verse">1</b> Cum maiore in dies contemptione Indutiomarus ad castra accederet, nocte una intromissis equitibus omnium finitimarum civitatum quos arcessendos curaverat, tanta diligentia omnes suos custodiis intra castra continuit, ut nulla ratione ea res enuntiari aut ad Treveros perferri posset.

<b id="verse">2</b> Interim ex consuetudine cotidiana Indutiomarus ad castra accedit atque ibi magnam partem diei consumit; equites tela coniciunt et magna cum contumelia verborum nostros ad pugnam evocant.

<b id="verse">3</b> Nullo ab nostris dato responso, ubi visum est, sub vesperum dispersi ac dissipati discedunt.

<b id="verse">4</b> Subito Labienus duabus portis omnem equitatum emittit; praecipit atque interdicit, proterritis hostibus atque in fugam coniectis (quod fore, sicut accidit, videbat) unum omnes peterent Indutiomarum, neu quis quem prius vulneret, quam illum interfectum viderit, quod mora reliquorum spatium nactum illum effugere nolebat; magna proponit eis qui occiderint praemia; <b id="verse">5</b> summittit cohortes equitibus subsidio.

<b id="verse">6</b> Comprobat hominis consilium fortuna, et cum unum omnes peterent, in ipso fluminis vado deprehensus Indutiomarus interficitur, caputque eius refertur in castra: redeuntes equites quos possunt consectantur atque occidunt.

<b id="verse">7</b> Hac re cognita omnes Eburonum et Nerviorum quae convenerant copiae discedunt, pauloque habuit post id factum Caesar quietiorem Galliam.
</p>


</div>






<div id="bottomnav" align="center">
	<ul>
		<li><a href="index.html">Bibliotheca Aureliana</a></li>
		<li><a href="caesar.html" class="bottomnav-active">Caesar</a></li>
		<li><a href="blog.html">Blog</a></li>
	</ul>
</div>




<div id="footer">
		<p>&copy;Copyright 2021 Bibliotheca Aureliana®. All rights reserved.</p>
</div>

</div>

</body>


</html>
