<!doctype html>

<html>

	<head>

	<title>Commentarii de Bello Gallico</title>
	<link href="css/styles.css" rel="stylesheet" type="text/css" media="screen">

	<meta name="viewport" content="width=device-width, initial-scale=1, user-scalable=no">

	<link rel="preconnect" href="https://fonts.googleapis.com">
	<link rel="preconnect" href="https://fonts.gstatic.com" crossorigin>
	<link href="https://fonts.googleapis.com/css2?family=Open+Sans:ital,wght@0,300;0,400;0,600;0,700;1,300;1,400&display=swap" rel="stylesheet">
	<link href="https://fonts.googleapis.com/css2?family=Open+Sans+Condensed:wght@300;700&display=swap" rel="stylesheet">

	</head>

<body>

	<button onclick="topFunction()" id="myBtn" title="Go to top">Top</button>
	<script>mybutton = document.getElementById("myBtn");

	// When the user scrolls down 20px from the top of the document, show the button
	window.onscroll = function() {scrollFunction()};

	function scrollFunction() {
		if (document.body.scrollTop > 20 || document.documentElement.scrollTop > 20) {
			mybutton.style.display = "block";
		} else {
			mybutton.style.display = "none";
		}
	}

	// When the user clicks on the button, scroll to the top of the document
	function topFunction() {
		document.body.scrollTop = 0; // For Safari
		document.documentElement.scrollTop = 0; // For Chrome, Firefox, IE and Opera
	}</script>

<div id="wrapper">

	<div id="top">
		<div id="logo">
			<img src="images/logo.png"
				 width="200"
				 height="150">
		</div>

		<div id="social-media">
			<p>Find us here</p>
			<ul>
				<li><a href="https://www.twitter.com"><img src="images/twitter.png"></a></li>
				<li><a href="https://www.youtube.com"><img src="images/youtube.png"></a></li>
			</ul>
		</div>
	</div>


	<div class="title">
	<table align="center" width="100%" border="0">
			<tbody>
			<tr>
				<td width="10%" style="text-align: center"><a href="caesar_bellogallico_V.html"><img src="images/backbutton.png" widht="30px" height="30px"></a></td>
				<td id="title" width="80%" style="text-align: center"><h1 style="text-align: center">Commentarii de Bello Gallico <br>Liber Sextus</h1></td>
				<td width="10%" style="text-align: center"><a href="caesar_bellogallico_VII.html"><img src="images/forwardbutton.png" height="30px" widht="30px" align="absmiddle"></a></td>
			</tr>
			</tbody>
	</table>
	</div>


	<div id="topnav" align="center">
		<ul>
			<li><a href="#1">1</a></li>
			<li><a href="#2">2</a></li>
			<li><a href="#3">3</a></li>
			<li><a href="#4">4</a></li>
			<li><a href="#5">5</a></li>
			<li><a href="#6">6</a></li>
			<li><a href="#7">7</a></li>
			<li><a href="#8">8</a></li>
			<li><a href="#9">9</a></li>
			<li><a href="#10">10</a></li>
			<li><a href="#11">11</a></li>
			<li><a href="#12">12</a></li>
			<li><a href="#13">13</a></li>
			<li><a href="#14">14</a></li>
			<li><a href="#15">15</a></li>
			<li><a href="#16">16</a></li>
			<li><a href="#17">17</a></li>
			<li><a href="#18">18</a></li>
			<li><a href="#19">19</a></li>
			<li><a href="#20">20</a></li>
			<li><a href="#21">21</a></li>
			<li><a href="#22">22</a></li>
			<li><a href="#23">23</a></li>
			<li><a href="#24">24</a></li>
			<li><a href="#25">25</a></li>
			<li><a href="#26">26</a></li>
			<li><a href="#27">27</a></li>
			<li><a href="#28">28</a></li>
			<li><a href="#29">29</a></li>
			<li><a href="#30">30</a></li>
			<li><a href="#31">31</a></li>
			<li><a href="#32">32</a></li>
			<li><a href="#33">33</a></li>
			<li><a href="#34">34</a></li>
			<li><a href="#35">35</a></li>
			<li><a href="#36">36</a></li>
			<li><a href="#37">37</a></li>
			<li><a href="#38">38</a></li>
			<li><a href="#39">39</a></li>
			<li><a href="#40">40</a></li>
			<li><a href="#41">41</a></li>
			<li><a href="#42">42</a></li>
			<li><a href="#43">43</a></li>
			<li><a href="#44">44</a></li>
			<li><a href="files/Caesar/De Bello Gallico/debellogallico_latin.pdf" target="_blank">De Bello Gallico</a></li>
		</ul>
	</div>



	<div id="banner">
	  <img src="images/caesarbanner.jpg" alt="" width="900" height="500">
	</div>



<div id="content-wrapper">

<p id="1" align="justify"><b id="chapter">1.</b>

<b id="verse">1</b> Multis de causis Caesar maiorem Galliae motum exspectans per Marcum Silanum, Gaium Antistium Reginum, Titum Sextium legatos dilectum habere instituit; <b id="verse">2</b> simul ab Gnaeo Pompeio proconsule petit, quoniam ipse ad urbem cum imperio rei publicae causa remaneret, quos ex Cisalpina Gallia consulis sacramento rogavisset, <b id="verse">3</b> ad signa convenire et ad se proficisci iuberet, magni interesse etiam in reliquum tempus ad opinionem Galliae existimans tantas videri Italiae facultates ut, si quid esset in bello detrimenti acceptum, non modo id brevi tempore sarciri, sed etiam maioribus augeri copiis posset.

<b id="verse">4</b> Quod cum Pompeius et rei publicae et amicitiae tribuisset, celeriter confecto per suos dilectu tribus ante exactam hiemem et constitutis et adductis legionibus duplicatoque earum cohortium numero, quas cum Quinto Titurio amiserat, et celeritate et copiis docuit, quid populi Romani disciplina atque opes possent.
</p>


<p id="2" align="justify"><b id="chapter">2.</b>
<b id="verse">1</b> Interfecto Indutiomaro, ut docuimus, ad eius propinquos a Treveris imperium defertur. Illi finitimos Germanos sollicitare et pecuniam polliceri non desistunt. Cum ab proximis impetrare non possent, <b id="verse">2</b> ulteriores temptant. Inventis nonnullis civitatibus iureiurando inter se confirmant obsidibusque de pecunia cavent: Ambiorigem sibi societate et foedere adiungunt.

<b id="verse">3</b> Quibus rebus cognitis Caesar, cum undique bellum parari videret, Nervios, Aduatucos ac Menapios adiunctis Cisrhenanis omnibus Germanis esse in armis, Senones ad imperatum non venire et cum Carnutibus finitimisque civitatibus consilia communicare, a Treveris Germanos crebris legationibus sollicitari, maturius sibi de bello cogitandum putavit.
</p>


<p id="3" align="justify"><b id="chapter">3.</b>
<b id="verse">1</b> Itaque nondum hieme confecta proximis quattuor coactis legionibus de improviso in fines Nerviorum contendit et, <b id="verse">2</b> priusquam illi aut convenire aut profugere possent, magno pecoris atque hominum numero capto atque ea praeda militibus concessa vastatisque agris in deditionem venire atque obsides sibi dare coegit.

<b id="verse">3</b> Eo celeriter confecto negotio rursus in hiberna legiones reduxit.

<b id="verse">4</b> Concilio Galliae primo vere, ut instituerat, indicto, cum reliqui praeter Senones, Carnutes Treverosque venissent, initium belli ac defectionis hoc esse arbitratus, ut omnia postponere videretur, concilium Lutetiam Parisiorum transfert.

<b id="verse">5</b> Confines erant hi Senonibus civitatemque patrum memoria coniunxerant, sed ab hoc consilio afuisse existimabantur.

<b id="verse">6</b> Hac re pro suggestu pronuntiata eodem die cum legionibus in Senones proficiscitur magnisque itineribus eo pervenit.
</p>


<p id="4" align="justify"><b id="chapter">4.</b>
<b id="verse">1</b> Cognito eius adventu Acco, qui princeps eius consili fuerat, iubet in oppida multitudinem convenire. Conantibus, priusquam id effici posset, adesse Romanos nuntiatur.

<b id="verse">2</b> Necessario sententia desistunt legatosque deprecandi causa ad Caesarem mittunt: adeunt per Aeduos, quorum antiquitus erat in fide civitas.

<b id="verse">3</b> Libenter Caesar petentibus Aeduis dat veniam excusationemque accipit, quod aestivum tempus instantis belli, non quaestionis esse arbitrabatur.

<b id="verse">4</b> Obsidibus imperatis centum hos Aeduis custodiendos tradit.

<b id="verse">5</b> Eodem Carnutes legatos obsidesque mittunt usi deprecatoribus Renis, quorum erant in clientela: eadem ferunt responsa.

<b id="verse">6</b> Peragit concilium Caesar equitesque imperat civitatibus.
</p>


<p id="5" align="justify"><b id="chapter">5.</b>
<b id="verse">1</b> Hac parte Galliae pacata totus et mente et animo in bellum Treverorum et Ambiorigis insistit.

<b id="verse">2</b> Cavarinum cum equitatu Senonum secum proficisci iubet, ne quis aut ex huius iracundia aut ex eo, quod meruerat, odio civitatis motus exsistat.

<b id="verse">3</b> His rebus constitutis, quod pro explorato habebat Ambiorigem proelio non esse concertaturum, reliqua eius consilia animo circumspiciebat.

<b id="verse">4</b> Erant Menapii propinqui Eburonum finibus, perpetuis paludibus silvisque muniti, qui uni ex Gallia de pace ad Caesarem legatos numquam miserant. Cum his esse hospitium Ambiorigi sciebat; item per Treveros venisse Germanis in amicitiam cognoverat.

<b id="verse">5</b> Haec prius illi detrahenda auxilia existimabat quam ipsum bello lacesseret, ne desperata salute aut se in Menapios abderet aut cum Transrhenanis congredi cogeretur.

<b id="verse">6</b> Hoc inito consilio totius exercitus impedimenta ad Labienum in Treveros mittit duasque legiones ad eum proficisci iubet; ipse cum legionibus expeditis quinque in Menapios proficiscitur.

<b id="verse">7</b> Illi nulla coacta manu loci praesidio freti in silvas paludesque confugiunt suaque eodem conferunt.
</p>


<p id="6" align="justify"><b id="chapter">6.</b>
<b id="verse">1</b> Caesar partitis copiis cum Gaio Fabio legato et Marco Crasso quaestore celeriterque effectis pontibus adit tripertito, aedificia vicosque incendit, magno pecoris atque hominum numero potitur.

<b id="verse">2</b> Quibus rebus coacti Menapii legatos ad eum pacis petendae causa mittunt.

<b id="verse">3</b> Ille obsidibus acceptis hostium se habiturum numero confirmat, si aut Ambiorigem aut eius legatos finibus suis recepissent. His confirmatis rebus Commium Atrebatem cum equitatu custodis loco in Menapiis relinquit; ipse in Treveros proficiscitur.
</p>


<p id="7" align="justify"><b id="chapter">7.</b>
<b id="verse">1</b> Dum haec a Caesare geruntur, Treveri magnis coactis peditatus equitatusque copiis Labienum cum una legione, quae in eorum finibus hiemaverat, adoriri parabant, <b id="verse">2</b> iamque ab eo non longius bidui via aberant, cum duas venisse legiones missu Caesaris cognoscunt.

<b id="verse">3</b> Positis castris a milibus passuum XV auxilia Germanorum exspectare constituunt.

<b id="verse">4</b> Labienus hostium cognito consilio sperans temeritate eorum fore aliquam dimicandi facultatem praesidio quinque cohortium impedimentis relicto cum viginti quinque cohortibus magnoque equitatu contra hostem proficiscitur et mille passuum intermisso spatio castra communit.

<b id="verse">5</b> Erat inter Labienum atque hostem difficili transitu flumen ripisque praeruptis. Hoc neque ipse transire habebat in animo neque hostes transituros existimabat.

<b id="verse">6</b> Augebatur auxiliorum cotidie spes. Loquitur in concilio palam, quoniam Germani appropinquare dicantur, sese suas exercitusque fortunas in dubium non devocaturum et postero die prima luce castra moturum. Celeriter haec ad hostes deferuntur, <b id="verse">7</b> ut ex magno Gallorum equitum numero nonnullos Gallicis rebus favere natura cogebat.

<b id="verse">8</b> Labienus noctu tribunis militum primisque ordinibus convocatis, quid sui sit consili proponit et, quo facilius hostibus timoris det suspicionem, maiore strepitu et tumultu, quam populi Romani fert consuetudo castra moveri iubet. His rebus fugae similem profectionem effecit.

<b id="verse">9</b> Haec quoque per exploratores ante lucem in tanta propinquitate castrorum ad hostes deferuntur.
</p>


<p id="8" align="justify"><b id="chapter">8.</b>
<b id="verse">1</b> Vix agmen novissimum extra munitiones processerat, cum Galli cohortati inter se, ne speratam praedam ex manibus dimitterent – longum esse per territis Romanis Germanorum auxilium exspectare, neque suam pati dignitatem ut tantis copiis tam exiguam manum praesertim fugientem atque impeditam adoriri non audeant – flumen transire et iniquo loco committere proelium non dubitant.

<b id="verse">2</b> Quae fore suspicatus Labienus, ut omnes citra flumen eliceret, eadem usus simulatione itineris placide progrediebatur.

<b id="verse">3</b> Tum praemissis paulum impedimentis atque in tumulo quodam collocatis "Habetis," inquit, "milites, quam petistis facultatem: hostem impedito atque iniquo loco tenetis: <b id="verse">4</b> praestate eandem nobis ducibus virtutem, quam saepe numero imperatori praestitistis, atque illum adesse et haec coram cernere existimate."

<b id="verse">5</b> Simul signa ad hostem converti aciemque dirigi iubet, et paucis turmis praesidio ad impedimenta dimissis reliquos equites ad latera disponit.

<b id="verse">6</b> Celeriter nostri clamore sublato pila in hostes immittunt. Illi, ubi praeter spem quos fugere credebant infestis signis ad se ire viderunt, impetum modo ferre non potuerunt ac primo concursu in fugam coniecti proximas silvas petierunt.

<b id="verse">7</b> Quos Labienus equitatu consectatus, magno numero interfecto, compluribus captis, paucis post diebus civitatem recepit. Nam Germani qui auxilio veniebant percepta Treverorum fuga sese domum receperunt.

<b id="verse">8</b> Cum his propinqui Indutiomari, qui defectionis auctores fuerant, comitati eos ex civitate excesserunt. Cingetorigi, quem ab initio permansisse in officio demonstravimus, principatus atque imperium est traditum.
</p>


<p id="9" align="justify"><b id="chapter">9.</b>
<b id="verse">1</b> Caesar, postquam ex Menapiis in Treveros venit, duabus de causis Rhenum transire constituit; quarum una erat, quod auxilia contra se Treveris miserant, <b id="verse">2</b> altera, ne ad eos Ambiorix receptum haberet.

<b id="verse">3</b> His constitutis rebus paulum supra eum locum quo ante exercitum traduxerat facere pontem instituit.

<b id="verse">4</b> Nota atque instituta ratione magno militum studio paucis diebus opus efficitur.

<b id="verse">5</b> Firmo in Treveris ad pontem praesidio relicto, ne quis ab his subito motus oreretur, reliquas copias equitatumque traducit.

<b id="verse">6</b> Ubii, qui ante obsides dederant atque in deditionem venerant, purgandi sui causa ad eum legatos mittunt, qui doceant neque auxilia ex sua civitate in Treveros missa neque ab se fidem laesam: <b id="verse">7</b> petunt atque orant ut sibi parcat, ne communi odio Germanorum innocentes pro nocentibus poenas pendant; si amplius obsidum vellet, dare pollicentur.

<b id="verse">8</b> Cognita Caesar causa reperit ab Suebis auxilia missa esse; Ubiorum satisfactionem accipit, aditus viasque in Suebos perquirit.
</p>


<p id="10" align="justify"><b id="chapter">10.</b>
<b id="verse">1</b> Interim paucis post diebus fit ab Ubiis certior Suebos omnes in unum locum copias cogere atque eis nationibus quae sub eorum sint imperio denuntiare, ut auxilia peditatus equitatusque mittant.

<b id="verse">2</b> His cognitis rebus rem frumentariam providet, castris idoneum locum deligit; Ubiis imperat ut pecora deducant suaque omnia ex agris in oppida conferant, sperans barbaros atque imperitos homines inopia cibariorum adductos ad iniquam pugnandi condicionem posse deduci; <b id="verse">3</b> mandat, ut crebros exploratores in Suebos mittant quaeque apud eos gerantur cognoscant.

<b id="verse">4</b> Illi imperata faciunt et paucis diebus intermissis referunt: Suebos omnes, posteaquam certiores nuntii de exercitu Romanorum venerint, cum omnibus suis sociorumque copiis, quas coegissent, penitus ad extremos fines se recepisse: <b id="verse">5</b> silvam esse ibi infinita magnitudine, quae appellatur Bacenis; hanc longe introrsus pertinere et pro nativo muro obiectam Cheruscos ab Suebis Suebosque ab Cheruscis iniuriis incursionibusque prohibere: ad eius initium silvae Suebos adventum Romanorum exspectare constituisse.
</p>


<p id="11" align="justify"><b id="chapter">11.</b>
<b id="verse">1</b> Quoniam ad hunc locum perventum est, non alienum esse videtur de Galliae Germaniaeque moribus et quo differant hae nationes inter sese proponere.

<b id="verse">2</b> In Gallia non solum in omnibus civitatibus atque in omnibus pagis partibusque, sed paene etiam in singulis domibus factiones sunt, earumque factionum principes sunt <b id="verse">3</b> qui summam auctoritatem eorum iudicio habere existimantur, quorum ad arbitrium iudiciumque summa omnium rerum consiliorumque redeat.

<b id="verse">4</b> Itaque eius rei causa antiquitus institutum videtur, ne quis ex plebe contra potentiorem auxili egeret: suos enim quisque opprimi et circumveniri non patitur, neque, aliter si faciat, ullam inter suos habet auctoritatem.

<b id="verse">5</b> Haec eadem ratio est in summa totius Galliae: namque omnes civitates in partes divisae sunt duas.
</p>


<p id="12" align="justify"><b id="chapter">12.</b>
<b id="verse">1</b> Cum Caesar in Galliam venit, alterius factionis principes erant Aedui, alterius Sequani.

<b id="verse">2</b> Hi cum per se minus valerent, quod summa auctoritas antiquitus erat in Aeduis magnaeque eorum erant clientelae, Germanos atque Ariovistum sibi adiunxerant eosque ad se magnis iacturis pollicitationibusque perduxerant.

<b id="verse">3</b> Proeliis vero compluribus factis secundis atque omni nobilitate Aeduorum interfecta tantum potentia antecesserant, <b id="verse">4</b> ut magnam partem clientium ab Aeduis ad se traducerent obsidesque ab eis principum filios acciperent et publice iurare cogerent nihil se contra Sequanos consili inituros et partem finitimi agri per vim occupatam possiderent Galliaeque totius principatum obtinerent.

<b id="verse">5</b> Qua necessitate adductus Diviciacus auxili petendi causa Romam ad senatum profectus infecta re redierat.

<b id="verse">6</b> Adventu Caesaris facta commutatione rerum, obsidibus Aeduis redditis, veteribus clientelis restitutis, novis per Caesarem comparatis, quod hi, qui se ad eorum amicitiam adgregaverant, <b id="verse">7</b> meliore condicione atque aequiore imperio se uti videbant, reliquis rebus eorum gratia dignitateque amplificata Sequani principatum dimiserant. In eorum locum Remi successerant: quos quod adaequare apud Caesarem gratia intellegebatur, ei, qui propter veteres inimicitias nullo modo cum Aeduis coniungi poterant, se Remis in clientelam dicabant.

<b id="verse">8</b> Hos illi diligenter tuebantur: ita et novam et repente collectam auctoritatem tenebant.

<b id="verse">9</b> Eo tum statu res erat, ut longe principes haberentur Aedui, secundum locum dignitatis Remi obtinerent.
</p>


<p id="13" align="justify"><b id="chapter">13.</b>
<b id="verse">1</b> In omni Gallia eorum hominum, qui aliquo sunt numero atque honore, genera sunt duo. Nam plebes paene servorum habetur loco, quae nihil audet per se, nullo adhibetur consilio.

<b id="verse">2</b> Plerique, cum aut aere alieno aut magnitudine tributorum aut iniuria potentiorum premuntur, sese in servitutem dicant nobilibus: in hos eadem omnia sunt iura, quae dominis in servos.

<b id="verse">3</b> Sed de his duobus generibus alterum est druidum, alterum equitum.

<b id="verse">4</b> Illi rebus divinis intersunt, sacrificia publica ac privata procurant, religiones interpretantur: ad hos magnus adulescentium numerus disciplinae causa concurrit, magnoque hi sunt apud eos honore.

<b id="verse">5</b> Nam fere de omnibus controversiis publicis privatisque constituunt, et, <b id="verse">6</b> si quod est admissum facinus, si caedes facta, si de hereditate, de finibus controversia est, idem decernunt, praemia poenasque constituunt; si qui aut privatus aut populus eorum decreto non stetit, sacrificiis interdicunt. Haec poena apud eos est gravissima.

<b id="verse">7</b> Quibus ita est interdictum, hi numero impiorum ac sceleratorum habentur, his omnes decedunt, aditum sermonemque defugiunt, ne quid ex contagione incommodi accipiant, neque his petentibus ius redditur neque honos ullus communicatur.

<b id="verse">8</b> His autem omnibus druidibus praeest unus, qui summam inter eos habet auctoritatem.

<b id="verse">9</b> Hoc mortuo aut si qui ex reliquis excellit dignitate succedit, aut, si sunt plures pares, suffragio druidum, nonnumquam etiam armis de principatu contendunt.

<b id="verse">10</b> Hi certo anni tempore in finibus Carnutum, quae regio totius Galliae media habetur, considunt in loco consecrato. Huc omnes undique, qui controversias habent, conveniunt eorumque decretis iudiciisque parent.

<b id="verse">11</b> Disciplina in Britannia reperta atque inde in Galliam translata esse existimatur, <b id="verse">12</b> et nunc, qui diligentius eam rem cognoscere volunt, plerumque illo discendi causa proficiscuntur.
</p>


<p id="14" align="justify"><b id="chapter">14.</b>
<b id="verse">1</b> Druides a bello abesse consuerunt neque tributa una cum reliquis pendunt; militiae vacationem omniumque rerum habent immunitatem.

<b id="verse">2</b> Tantis excitati praemiis et sua sponte multi in disciplinam conveniunt et a parentibus propinquisque mittuntur.

<b id="verse">3</b> Magnum ibi numerum versuum ediscere dicuntur. Itaque annos nonnulli vicenos in disciplina permanent.

<b id="verse">4</b> Neque fas esse existimant ea litteris mandare, cum in reliquis fere rebus, publicis privatisque rationibus Graecis litteris utantur. Id mihi duabus de causis instituisse videntur, quod neque in vulgum disciplinam efferri velint neque eos, qui discunt, litteris confisos minus memoriae studere: quod fere plerisque accidit, ut praesidio litterarum diligentiam in perdiscendo ac memoriam remittant.

<b id="verse">5</b> In primis hoc volunt persuadere, non interire animas, sed ab aliis post mortem transire ad alios, atque hoc maxime ad virtutem excitari putant metu mortis neglecto.

<b id="verse">6</b> Multa praeterea de sideribus atque eorum motu, de mundi ac terrarum magnitudine, de rerum natura, de deorum immortalium vi ac potestate disputant et iuventuti tradunt.
</p>


<p id="15" align="justify"><b id="chapter">15.</b>
<b id="verse">1</b> Alterum genus est equitum. Hi, cum est usus atque aliquod bellum incidit (quod fere ante Caesaris adventum quotannis accidere solebat, uti aut ipsi iniurias inferrent aut illatas propulsarent), omnes in bello versantur, <b id="verse">2</b> atque eorum ut quisque est genere copiisque amplissimus, ita plurimos circum se ambactos clientesque habet. Hanc unam gratiam potentiamque noverunt.
</p>


<p id="16" align="justify"><b id="chapter">16.</b>
<b id="verse">1</b> Natio est omnis Gallorum admodum dedita religionibus, <b id="verse">2</b> atque ob eam causam, qui sunt adfecti gravioribus morbis quique in proeliis periculisque versantur, aut pro victimis homines immolant aut se immolaturos vovent administrisque ad ea sacrificia druidibus utuntur, quod, pro vita hominis nisi hominis vita reddatur, <b id="verse">3</b> non posse deorum immortalium numen placari arbitrantur, publiceque eiusdem generis habent instituta sacrificia. Alii immani magnitudine simulacra habent, <b id="verse">4</b> quorum contexta viminibus membra vivis hominibus complent; quibus succensis circumventi flamma exanimantur homines.

<b id="verse">5</b> Supplicia eorum qui in furto aut in latrocinio aut aliqua noxia sint comprehensi gratiora dis immortalibus esse arbitrantur; sed, cum eius generis copia defecit, etiam ad innocentium supplicia descendunt.
</p>


<p id="17" align="justify"><b id="chapter">17.</b>
<b id="verse">1</b> Deum maxime Mercurium colunt. Huius sunt plurima simulacra: hunc omnium inventorem artium ferunt, hunc viarum atque itinerum ducem, hunc ad quaestus pecuniae mercaturasque habere vim maximam arbitrantur. Post hunc Apollinem et Martem et Iovem et Minervam.

<b id="verse">2</b> De his eandem fere, quam reliquae gentes, habent opinionem: Apollinem morbos depellere, Minervam operum atque artificiorum initia tradere, Iovem imperium caelestium tenere, Martem bella regere.

<b id="verse">3</b> Huic, cum proelio dimicare constituerunt, ea quae bello ceperint plerumque devovent: cum superaverunt, animalia capta immolant reliquasque res in unum locum conferunt.

<b id="verse">4</b> Multis in civitatibus harum rerum exstructos tumulos locis consecratis conspicari licet; <b id="verse">5</b> neque saepe accidit, ut neglecta quispiam religione aut capta apud se occultare aut posita tollere auderet, gravissimumque ei rei supplicium cum cruciatu constitutum est.
</p>


<p id="18" align="justify"><b id="chapter">18.</b>
<b id="verse">1</b> Galli se omnes ab Dite patre prognatos praedicant idque ab druidibus proditum dicunt.

<b id="verse">2</b> Ob eam causam spatia omnis temporis non numero dierum sed noctium finiunt; dies natales et mensum et annorum initia sic observant ut noctem dies subsequatur.

<b id="verse">3</b> In reliquis vitae institutis hoc fere ab reliquis differunt, quod suos liberos, nisi cum adoleverunt, ut munus militiae sustinere possint, palam ad se adire non patiuntur filiumque puerili aetate in publico in conspectu patris adsistere turpe ducunt.
</p>


<p id="19" align="justify"><b id="chapter">19.</b>
<b id="verse">1</b> Viri, quantas pecunias ab uxoribus dotis nomine acceperunt, tantas ex suis bonis aestimatione facta cum dotibus communicant.

<b id="verse">2</b> Huius omnis pecuniae coniunctim ratio habetur fructusque servantur: uter eorum vita superarit, ad eum pars utriusque cum fructibus superiorum temporum pervenit.

<b id="verse">3</b> Viri in uxores, sicuti in liberos, vitae necisque habent potestatem; et cum paterfamiliae illustriore loco natus decessit, eius propinqui conveniunt et, de morte si res in suspicionem venit, de uxoribus in servilem modum quaestionem habent et, si compertum est, igni atque omnibus tormentis excruciatas interficiunt.

<b id="verse">4</b> Funera sunt pro cultu Gallorum magnifica et sumptuosa; omniaque quae vivis cordi fuisse arbitrantur in ignem inferunt, etiam animalia, ac paulo supra hanc memoriam servi et clientes, quos ab eis dilectos esse constabat, iustis funeribus confectis una cremabantur.
</p>


<p id="20" align="justify"><b id="chapter">20.</b>
<b id="verse">1</b> Quae civitates commodius suam rem publicam administrare existimantur, habent legibus sanctum, si quis quid de re publica a finitimis rumore aut fama acceperit, uti ad magistratum deferat neve cum quo alio communicet, <b id="verse">2</b> quod saepe homines temerarios atque imperitos falsis rumoribus terreri et ad facinus impelli et de summis rebus consilium capere cognitum est.

<b id="verse">3</b> Magistratus quae visa sunt occultant quaeque esse ex usu iudicaverunt multitudini produnt. De re publica nisi per concilium loqui non conceditur.
</p>


<p id="21" align="justify"><b id="chapter">21.</b>
<b id="verse">1</b> Germani multum ab hac consuetudine differunt. Nam neque druides habent, qui rebus divinis praesint, neque sacrificiis student.

<b id="verse">2</b> Deorum numero eos solos ducunt, quos cernunt et quorum aperte opibus iuvantur, Solem et Vulcanum et Lunam, reliquos ne fama quidem acceperunt.

<b id="verse">3</b> Vita omnis in venationibus atque in studiis rei militaris consistit: ab parvulis labori ac duritiae student. Qui diutissime impuberes permanserunt, <b id="verse">4</b> maximam inter suos ferunt laudem: hoc ali staturam, ali vires nervosque confirmari putant.

<b id="verse">5</b> Intra annum vero vicesimum feminae notitiam habuisse in turpissimis habent rebus; cuius rei nulla est occultatio, quod et promiscue in fluminibus perluuntur et pellibus aut parvis renonum tegimentis utuntur magna corporis parte nuda.
</p>


<p id="22" align="justify"><b id="chapter">22.</b>
<b id="verse">1</b> Agriculturae non student, maiorque pars eorum victus in lacte, caseo, carne consistit.

<b id="verse">2</b> Neque quisquam agri modum certum aut fines habet proprios; sed magistratus ac principes in annos singulos gentibus cognationibusque hominum, qui una coierunt, quantum et quo loco visum est agri attribuunt atque anno post alio transire cogunt.

<b id="verse">3</b> Eius rei multas adferunt causas: ne adsidua consuetudine capti studium belli gerendi agricultura commutent; ne latos fines parare studeant, potentioresque humiliores possessionibus expellant; ne accuratius ad frigora atque aestus vitandos aedificent; ne qua oriatur pecuniae cupiditas, qua ex re factiones dissensionesque nascuntur; <b id="verse">4</b> ut animi aequitate plebem contineant, cum suas quisque opes cum potentissimis aequari videat.
</p>


<p id="23" align="justify"><b id="chapter">23.</b>
<b id="verse">1</b> Civitatibus maxima laus est quam latissime circum se vastatis finibus solitudines habere.

<b id="verse">2</b> Hoc proprium virtutis existimant, expulsos agris finitimos cedere, neque quemquam prope audere consistere; <b id="verse">3</b> simul hoc se fore tutiores arbitrantur repentinae incursionis timore sublato.

<b id="verse">4</b> Cum bellum civitas aut illa tum defendit aut infert, magistratus, qui ei bello praesint, ut vitae necisque habeant potestatem, deliguntur.

<b id="verse">5</b> In pace nullus est communis magistratus, sed principes regionum atque pagorum inter suos ius dicunt controversiasque minuunt.

<b id="verse">6</b> Latrocinia nullam habent infamiam, quae extra fines cuiusque civitatis fiunt, atque ea iuventutis exercendae ac desidiae minuendae causa fieri praedicant.

<b id="verse">7</b> Atque ubi quis ex principibus in concilio dixit se ducem fore, qui sequi velint, profiteantur, consurgunt ei qui et causam et hominem probant suumque auxilium pollicentur atque ab multitudine collaudantur: <b id="verse">8</b> qui ex his secuti non sunt, in desertorum ac proditorum numero ducuntur, omniumque his rerum postea fides derogatur.

<b id="verse">9</b> Hospitem violare fas non putant; qui quacumque de causa ad eos venerunt, ab iniuria prohibent, sanctos habent, hisque omnium domus patent victusque communicatur.
</p>


<p id="24" align="justify"><b id="chapter">24.</b>
<b id="verse">1</b> Ac fuit antea tempus, cum Germanos Galli virtute superarent, ultro bella inferrent, propter hominum multitudinem agrique inopiam trans Rhenum colonias mitterent.

<b id="verse">2</b> Itaque ea quae fertilissima Germaniae sunt loca circum Hercyniam silvam, quam Eratostheni et quibusdam Graecis fama notam esse video, quam illi Orcyniam appellant, Volcae Tectosages occupaverunt atque ibi consederunt; <b id="verse">3</b> quae gens ad hoc tempus his sedibus sese continet summamque habet iustitiae et bellicae laudis opinionem.

<b id="verse">4</b> Nunc quod in eadem inopia, egestate, patientia qua Germani permanent, eodem victu et cultu corporis utuntur; <b id="verse">5</b> Gallis autem provinciarum propinquitas et transmarinarum rerum notitia multa ad copiam atque usus largitur, <b id="verse">6</b> paulatim adsuefacti superari multisque victi proeliis ne se quidem ipsi cum illis virtute comparant.
</p>


<p id="25" align="justify"><b id="chapter">25.</b>
<b id="verse">1</b> Huius Hercyniae silvae, quae supra demonstrata est, latitudo novem dierum iter expedito patet: non enim aliter finiri potest, neque mensuras itinerum noverunt.

<b id="verse">2</b> Oritur ab Helvetiorum et Nemetum et Rauracorum finibus rectaque fluminis Danubi regione pertinet ad fines Dacorum et Anartium; <b id="verse">3</b> hinc se flectit sinistrorsus diversis ab flumine regionibus multarumque gentium fines propter magnitudinem adtingit; <b id="verse">4 </b>neque quisquam est huius Germaniae, qui se aut adisse ad initium eius silvae dicat, cum dierum iter LX processerit, aut, quo ex loco oriatur, acceperit: <b id="verse">5</b> multaque in ea genera ferarum nasci constat, quae reliquis in locis visa non sint; ex quibus quae maxime differant ab ceteris et memoriae prodenda videantur haec sunt.
</p>


<p id="26" align="justify"><b id="chapter">26.</b>
<b id="verse">1</b> Est bos cervi figura, cuius a media fronte inter aures unum cornu exsistit excelsius magisque directum his, quae nobis nota sunt, cornibus: <b id="verse">2</b> ab eius summo sicut palmae ramique late diffunduntur.

<b id="verse">3</b> Eadem est feminae marisque natura, eadem forma magnitudoque cornuum.
</p>


<p id="27" align="justify"><b id="chapter">27.</b>
<b id="verse">1</b> Sunt item, quae appellantur alces. Harum est consimilis capris figura et varietas pellium, sed magnitudine paulo antecedunt mutilaeque sunt cornibus et crura sine nodis articulisque habent <b id="verse">2</b> neque quietis causa procumbunt neque, si quo adflictae casu conciderunt, erigere sese aut sublevare possunt.

<b id="verse">3</b> His sunt arbores pro cubilibus: ad eas se applicant atque ita paulum modo reclinatae quietem capiunt.

<b id="verse">4</b> Quarum ex vestigiis cum est animadversum a venatoribus, quo se recipere consuerint, omnes eo loco aut ab radicibus subruunt aut accidunt arbores, tantum ut summa species earum stantium relinquatur. Huc cum se consuetudine reclinaverunt, <b id="verse">5</b> infirmas arbores pondere adfligunt atque una ipsae concidunt.
</p>


<p id="28" align="justify"><b id="chapter">28.</b>
<b id="verse">1</b> Tertium est genus eorum, qui uri appellantur. Hi sunt magnitudine paulo infra elephantos, specie et colore et figura tauri.

<b id="verse">2</b> Magna vis eorum est et magna velocitas, neque homini neque ferae quam conspexerunt parcunt. Hos studiose foveis captos interficiunt.

<b id="verse">3</b> Hoc se labore durant adulescentes atque hoc genere venationis exercent, et qui plurimos ex his interfecerunt, relatis in publicum cornibus, quae sint testimonio, magnam ferunt laudem.

<b id="verse">4</b> Sed adsuescere ad homines et mansuefieri ne parvuli quidem excepti possunt.

<b id="verse">5</b> Amplitudo cornuum et figura et species multum a nostrorum boum cornibus differt.

<b id="verse">6</b> Haec studiose conquisita ab labris argento circumcludunt atque in amplissimis epulis pro poculis utuntur.
</p>


<p id="29" align="justify"><b id="chapter">29.</b>
<b id="verse">1</b> Caesar, postquam per Ubios exploratores comperit Suebos sese in silvas recepisse, inopiam frumenti veritus, quod, ut supra demonstravimus, minime omnes Germani agriculturae student, constituit non progredi longius; sed, <b id="verse">2</b> ne omnino metum reditus sui barbaris tolleret atque ut eorum auxilia tardaret, reducto exercitu partem ultimam pontis, <b id="verse">3</b> quae ripas Ubiorum contingebat, in longitudinem pedum ducentorum rescindit atque in extremo ponte turrim tabulatorum quattuor constituit praesidiumque cohortium duodecim pontis tuendi causa ponit magnisque eum locum munitionibus firmat. Ei loco praesidioque Gaium Volcatium Tullum adulescentem praefecit.

<b id="verse">4</b> Ipse, cum maturescere frumenta inciperent, ad bellum Ambiorigis profectus per Arduennam silvam, quae est totius Galliae maxima atque ab ripis Rheni finibusque Treverorum ad Nervios pertinet milibusque amplius quingentis in longitudinem patet, Lucium Minucium Basilum cum omni equitatu praemittit, si quid celeritate itineris atque opportunitate temporis proficere possit; <b id="verse">5</b> monet, ut ignes in castris fieri prohibeat, ne qua eius adventus procul significatio fiat: sese confestim subsequi dicit.
</p>


<p id="30" align="justify"><b id="chapter">30.</b>
<b id="verse">1</b> Basilus, ut imperatum est, facit. Celeriter contraque omnium opinionem confecto itinere multos in agris inopinantes deprehendit: eorum indicio ad ipsum Ambiorigem contendit, quo in loco cum paucis equitibus esse dicebatur.

<b id="verse">2</b> Multum cum in omnibus rebus tum in re militari potest fortuna. Nam <sicut> magno accidit casu ut in ipsum incautum etiam atque imparatum incideret, priusque eius adventus ab omnibus videretur, quam fama ac nuntius adferretur: sic magnae fuit fortunae omni militari instrumento, quod circum se habebat, erepto, raedis equisque comprehensis ipsum effugere mortem. Sed hoc quoque factum est, <b id="verse">3</b> quod aedificio circumdato silva, ut sunt fere domicilia Gallorum, qui vitandi aestus causa plerumque silvarum atque fluminum petunt propinquitates, comites familiaresque eius angusto in loco paulisper equitum nostrorum vim sustinuerunt.

<b id="verse">4</b> His pugnantibus illum in equum quidam ex suis intulit: fugientem silvae texerunt. Sic et ad subeundum periculum et ad vitandum multum fortuna valuit.
</p>


<p id="31" align="justify"><b id="chapter">31.</b>
<b id="verse">1</b> Ambiorix copias suas iudicione non conduxerit, quod proelio dimicandum non existimarit, an tempore exclusus et repentino equitum adventu prohibitus, cum reliquum exercitum subsequi crederet, dubium est.

<b id="verse">2</b> Sed certe dimissis per agros nuntiis sibi quemque consulere iussit. Quorum pars in Arduennam silvam, pars in continentes paludes profugit; <b id="verse">3</b> qui proximi Oceano fuerunt, his insulis sese occultaverunt, quas aestus efficere consuerunt: <b id="verse">4</b> multi ex suis finibus egressi se suaque omnia alienissimis crediderunt.

<b id="verse">5</b> Catuvolcus, rex dimidiae partis Eburonum, qui una cum Ambiorige consilium inierat, aetate iam confectus, cum laborem aut belli aut fugae ferre non posset, omnibus precibus detestatus Ambiorigem, qui eius consilii auctor fuisset, taxo, cuius magna in Gallia Germaniaque copia est, se exanimavit.
</p>


	<p id="32" align="justify"><b id="chapter">32.</b>
<b id="verse">1</b> Segni Condrusique, ex gente et numero Germanorum, qui sunt inter Eburones Treverosque, legatos ad Caesarem miserunt oratum, ne se in hostium numero duceret neve omnium Germanorum, qui essent citra Rhenum, unam esse causam iudicaret: nihil se de bello cogitavisse, nulla Ambiorigi auxilia misisse.

<b id="verse">2</b> Caesar explorata re quaestione captivorum, si qui ad eos Eburones ex fuga convenissent, ad se ut reducerentur, imperavit; si ita fecissent, fines eorum se violaturum negavit.

<b id="verse">3</b> Tum copiis in tres partes distributis impedimenta omnium legionum Aduatucam contulit.

<b id="verse">4</b> Id castelli nomen est. Hoc fere est in mediis Eburonum finibus, ubi Titurius atque Aurunculeius hiemandi causa consederant.

<b id="verse">5</b> Hunc cum reliquis rebus locum probabat, tum quod superioris anni munitiones integrae manebant, ut militum laborem sublevaret. Praesidio impedimentis legionem quartamdecimam reliquit, unam ex eis tribus, quas proxime conscriptas ex Italia traduxerat.

<b id="verse">6</b> Ei legioni castrisque Quintum Tullium Ciceronem praeficit ducentosque equites attribuit.
</p>


<p id="33" align="justify"><b id="chapter">33.</b>
<b id="verse">1</b> Partito exercitu Titum Labienum cum legionibus tribus ad Oceanum versus in eas partes quae Menapios attingunt proficisci iubet; <b id="verse">2</b> Gaium Trebonium cum pari legionum numero ad eam regionem quae ad Aduatucos adiacet depopulandam mittit; <b id="verse">3</b> ipse cum reliquis tribus ad flumen Scaldem, quod influit in Mosam, extremasque Arduennae partis ire constituit, quo cum paucis equitibus profectum Ambiorigem audiebat.

<b id="verse">4</b> Discedens post diem septimum sese reversurum confirmat; quam ad diem ei legioni quae in praesidio relinquebatur deberi frumentum sciebat.

<b id="verse">5</b> Labienum Treboniumque hortatur, si rei publicae commodo facere possint, ad eum diem revertantur, ut rursus communicato consilio exploratisque hostium rationibus aliud initium belli capere possint.
</p>


<p id="34" align="justify"><b id="chapter">34.</b>
<b id="verse">1</b> Erat, ut supra demonstravimus, manus certa nulla, non oppidum, non praesidium, quod se armis defenderet, sed in omnes partes dispersa multitudo.

<b id="verse">2</b> Ubi cuique aut valles abdita aut locus silvestris aut palus impedita spem praesidi aut salutis aliquam offerebat, consederat.

<b id="verse">3</b> Haec loca vicinitatibus erant nota, magnamque res diligentiam requirebat non in summa exercitus tuenda (nullum enim poterat universis <a> perterritis ac dispersis periculum accidere), sed in singulis militibus conservandis; quae tamen ex parte res ad salutem exercitus pertinebat.

<b id="verse">4</b> Nam et praedae cupiditas multos longius evocabat, et silvae incertis occultisque itineribus confertos adire prohibebant.

<b id="verse">5</b> Si negotium confici stirpemque hominum sceleratorum interfici vellet, dimittendae plures manus diducendique erant milites; <b id="verse">6</b> si continere ad signa manipulos vellet, ut instituta ratio et consuetudo exercitus Romani postulabat, locus ipse erat praesidio barbaris, neque ex occulto insidiandi et dispersos circumveniendi singulis deerat audacia.

<b id="verse">7</b> Ut in eiusmodi difficultatibus, quantum diligentia provideri poterat providebatur, ut potius in nocendo aliquid praetermitteretur, etsi omnium animi ad ulciscendum ardebant, quam cum aliquo militum detrimento noceretur.

<b id="verse">8</b> Dimittit ad finitimas civitates nuntios Caesar: omnes ad se vocat spe praedae ad diripiendos Eburones, ut potius in silvis Gallorum vita quam legionarius miles periclitetur, simul ut magna multitudine circumfusa pro tali facinore stirps ac nomen civitatis tollatur.

<b id="verse">9</b> Magnus undique numerus celeriter convenit.
</p>


<p id="35" align="justify"><b id="chapter">35.</b>
<b id="verse">1</b> Haec in omnibus Eburonum partibus gerebantur, diesque appetebat septimus, quem ad diem Caesar ad impedimenta legionemque reverti constituerat.

<b id="verse">2</b> Hic quantum in bello fortuna possit et quantos adferat casus cognosci potuit.

<b id="verse">3</b> Dissipatis ac perterritis hostibus, ut demonstravimus, manus erat nulla quae parvam modo causam timoris adferret.

<b id="verse">4</b> Trans Rhenum ad Germanos pervenit fama, diripi Eburones atque ultro omnes ad praedam evocari.

<b id="verse">5</b> Cogunt equitum duo milia Sugambri, qui sunt proximi Rheno, a quibus receptos ex fuga Tencteros atque Usipetes supra docuimus.

<b id="verse">6</b> Transeunt Rhenum navibus ratibusque triginta milibus passuum infra eum locum, ubi pons erat perfectus praesidiumque ab Caesare relictum: primos Eburonum fines adeunt; multos ex fuga dispersos excipiunt, magno pecoris numero, cuius sunt cupidissimi barbari, potiuntur.

<b id="verse">7</b> Invitati praeda longius procedunt. Non hos palus in bello latrociniisque natos, non silvae morantur. Quibus in locis sit Caesar ex captivis quaerunt; profectum longius reperiunt omnemque exercitum discessisse cognoscunt.

<b id="verse">8</b> Atque unus ex captivis "Quid vos," inquit, "hanc miseram ac tenuem sectamini praedam, quibus licet iam esse fortunatissimos?

<b id="verse">9</b> Tribus horis Aduatucam venire potestis: huc omnes suas fortunas exercitus Romanorum contulit: praesidi tantum est, ut ne murus quidem cingi possit, neque quisquam egredi extra munitiones audeat."

<b id="verse">10</b> Oblata spe Germani quam nacti erant praedam in occulto relinquunt; ipsi Aduatucam contendunt usi eodem duce, cuius haec indicio cognoverant.
</p>

	<p id="36" align="justify"><b id="chapter">36.</b>
<b id="verse">1</b> Cicero, qui omnes superiores dies praeceptis Caesaris cum summa diligentia milites in castris continuisset ac ne calonem quidem quemquam extra munitionem egredi passus esset, septimo die diffidens de numero dierum Caesarem fidem servaturum, quod longius progressum audiebat, neque ulla de reditu eius fama adferebatur, simul eorum permotus vocibus, <b id="verse">2</b> qui illius patientiam paene obsessionem appellabant, siquidem ex castris egredi non liceret, nullum eiusmodi casum exspectans, quo novem oppositis legionibus maximoque equitatu dispersis ac paene deletis hostibus in milibus passuum tribus offendi posset, quinque cohortes frumentatum in proximas segetes mittit, quas inter et castra unus omnino collis intererat. Complures erant ex legionibus aegri relicti; <b id="verse">3</b> ex quibus qui hoc spatio dierum convaluerant, circiter CCC, sub vexillo una mittuntur; magna praeterea multitudo calonum, magna vis iumentorum, quae in castris subsederant, facta potestate sequitur.
	</p>

	<p id="37" align="justify"><b id="chapter">37.</b>
<b id="verse">1</b> Hoc ipso tempore et casu Germani equites interveniunt protinusque eodem illo, quo venerant, cursu ab decumana porta in castra irrumpere conantur, <b id="verse">2</b> nec prius sunt visi obiectis ab ea parte silvis, quam castris appropinquarent, usque eo ut qui sub vallo tenderent mercatores recipiendi sui facultatem non haberent.

<b id="verse">3</b> Inopinantes nostri re nova perturbantur, ac vix primum impetum cohors in statione sustinet.

<b id="verse">4</b> Circumfunduntur ex reliquis hostes partibus, si quem aditum reperire possent.

<b id="verse">5</b> Aegre portas nostri tuentur, reliquos aditus locus ipse per se munitioque defendit.

<b id="verse">6</b> Totis trepidatur castris, atque alius ex alio causam tumultus quaerit; neque quo signa ferantur neque quam in partem quisque conveniat provident.

<b id="verse">7</b> Alius iam castra capta pronuntiat, alius deleto exercitu atque imperatore victores barbaros venisse contendit; <b id="verse">8</b> plerique novas sibi ex loco religiones fingunt Cottaeque et Tituri calamitatem, qui in eodem occiderint castello, ante oculos ponunt.

<b id="verse">9</b> Tali timore omnibus perterritis confirmatur opinio barbaris, ut ex captivo audierant, nullum esse intus praesidium.

<b id="verse">10</b> Perrumpere nituntur seque ipsi adhortantur, ne tantam fortunam ex manibus dimittant.
</p>

	<p id="38" align="justify"><b id="chapter">38.</b>
<b id="verse">1</b> Erat aeger cum praesidio relictus Publius Sextius Baculus, qui primum pilum ad Caesarem duxerat, cuius mentionem superioribus proeliis fecimus, ac diem iam quintum cibo caruerat.

<b id="verse">2</b> Hic diffisus suae atque omnium saluti inermis ex tabernaculo prodit: videt imminere hostes atque in summo esse rem discrimine: capit arma a proximis atque in porta consistit.

<b id="verse">3</b> Consequuntur hunc centuriones eius cohortis quae in statione erat: paulisper una proelium sustinent.

<b id="verse">4</b> Relinquit animus Sextium gravibus acceptis vulneribus: aegre per manus tractus servatur. Hoc spatio interposito reliqui sese confirmant tantum, ut in munitionibus consistere audeant speciemque defensorum praebeant.
</p>

	<p id="39" align="justify"><b id="chapter">39.</b>
<b id="verse">1</b> Interim confecta frumentatione milites nostri clamorem exaudiunt: praecurrunt equites; quanto res sit in periculo cognoscunt.

<b id="verse">2</b> Hic vero nulla munitio est quae perterritos recipiat: modo conscripti atque usus militaris imperiti ad tribunum militum centurionesque ora convertunt; quid ab his praecipiatur exspectant. Nemo est tam fortis quin rei novitate perturbetur.

<b id="verse">3</b> Barbari signa procul conspicati oppugnatione desistunt: <b id="verse">4</b> redisse primo legiones credunt, quas longius discessisse ex captivis cognoverant; postea despecta paucitate ex omnibus partibus impetum faciunt.
</p>

	<p id="40" align="justify"><b id="chapter">40.</b>
<b id="verse">1</b> Calones in proximum tumulum procurrunt. Hinc celeriter deiecti se in signa manipulosque coniciunt: eo magis timidos perterrent milites.

<b id="verse">2</b> Alii cuneo facto ut celeriter perrumpant censent, quoniam tam propinqua sint castra, et si pars aliqua circumventa ceciderit, at reliquos servari posse confidunt; <b id="verse">3</b> alii, ut in iugo consistant atque eundem omnes ferant casum.

<b id="verse">4</b> Hoc veteres non probant milites, quos sub vexillo una profectos docuimus. Itaque inter se cohortati duce Gaio Trebonio, equite Romano, qui eis erat praepositus, per medios hostes perrumpunt incolumesque ad unum omnes in castra perveniunt.

<b id="verse">5</b> Hos subsecuti calones equitesque eodem impetu militum virtute servantur.

<b id="verse">6</b> At ei qui in iugo constiterant, nullo etiam nunc usu rei militaris percepto neque in eo quod probaverant consilio permanere, ut se loco superiore defenderent, neque eam quam prodesse aliis vim celeritatemque viderant imitari potuerunt, sed se in castra recipere conati iniquum in locum demiserunt.

<b id="verse">7</b> Centuriones, quorum nonnulli ex inferioribus ordinibus reliquarum legionum virtutis causa in superiores erant ordines huius legionis traducti, ne ante partam rei militaris laudem amitterent, fortissime pugnantes conciderunt.

<b id="verse">8</b> Militum pars horum virtute summotis hostibus praeter spem incolumis in castra pervenit, pars a barbaris circumventa periit.
</p>

	<p id="41" align="justify"><b id="chapter">41.</b>
<b id="verse">1</b> Germani desperata expugnatione castrorum, quod nostros iam constitisse in munitionibus videbant, cum ea praeda quam in silvis deposuerant trans Rhenum sese receperunt.

<b id="verse">2</b> Ac tantus fuit etiam post discessum hostium terror ut ea nocte, cum Gaius Volusenus missus cum equitatu ad castra venisset, fidem non faceret adesse cum incolumi Caesarem exercitu.

<b id="verse">3</b> Sic omnino animos timor praeoccupaverat ut paene alienata mente deletis omnibus copiis equitatum se ex fuga recepisse dicerent neque incolumi exercitu Germanos castra oppugnaturos fuisse contenderent.

<b id="verse">4</b> Quem timorem Caesaris adventus sustulit.
</p>

	<p id="42" align="justify"><b id="chapter">42.</b>
<b id="verse">1</b> Reversus ille eventus belli non ignorans unum, quod cohortes ex statione et praesidio essent emissae, questus ne minimo quidem casu locum relinqui debuisse, multum fortunam in repentino hostium adventu potuisse iudicavit, <b id="verse">2</b> multo etiam amplius, quod paene ab ipso vallo portisque castrorum barbaros avertisset. Quarum omnium rerum maxime admirandum videbatur, <b id="verse">3</b> quod Germani, qui eo consilio Rhenum transierant, ut Ambiorigis fines depopularentur, ad castra Romanorum delati optatissimum Ambiorigi beneficium obtulerunt.
</p>

	<p id="43" align="justify"><b id="chapter">43.</b>
<b id="verse">1</b> Caesar rursus ad vexandos hostes profectus magno coacto numero ex finitimis civitatibus in omnes partes dimittit.

<b id="verse">2</b> Omnes vici atque omnia aedificia quae quisque conspexerat incendebantur; praeda ex omnibus locis agebatur; <b id="verse">3</b> frumenta non solum tanta multitudine iumentorum atque hominum consumebantur, sed etiam anni tempore atque imbribus procubuerant ut, si qui etiam in praesentia se occultassent, tamen his deducto exercitu rerum omnium inopia pereundum videretur.

<b id="verse">4</b> Ac saepe in eum locum ventum est tanto in omnes partes diviso equitatu, ut modo visum ab se Ambiorigem in fuga circumspicerent captivi nec plane etiam abisse ex conspectu contenderent, ut spe consequendi illata atque infinito labore suscepto, <b id="verse">5</b> qui se summam ab Caesare gratiam inituros putarent, paene naturam studio vincerent, semperque paulum ad summam felicitatem defuisse videretur,

<b id="verse">6</b> atque ille latebris aut saltibus se eriperet et noctu occultatus alias regiones partesque peteret non maiore equitum praesidio quam quattuor, quibus solis vitam suam committere audebat.
</p>

	<p id="44" align="justify"><b id="chapter">44.</b>
<b id="verse">1</b> Tali modo vastatis regionibus exercitum Caesar duarum cohortium damno Durocortorum Remorum reducit concilioque in eum locum Galliae indicto de coniuratione Senonum et Carnutum quaestionem habere instituit et de Accone, qui princeps eius consili fuerat, <b id="verse">2</b> graviore sententia pronuntiata more maiorum supplicium sumpsit.

<b id="verse">3</b> Nonnulli iudicium veriti profugerunt. Quibus cum aqua atque igni interdixisset, duas legiones ad fines Treverorum, duas in Lingonibus, sex reliquas in Senonum finibus Agedinci in hibernis collocavit frumentoque exercitui proviso, ut instituerat, in Italiam ad conventus agendos profectus est.
</p>



</div>






<div id="bottomnav" align="center">
	<ul>
		<li><a href="index.html">Bibliotheca Aureliana</a></li>
		<li><a href="caesar.html" class="bottomnav-active">Caesar</a></li>
		<li><a href="blog.html">Blog</a></li>
	</ul>
</div>




<div id="footer">
		<p>&copy;Copyright 2021 Bibliotheca Aureliana®. All rights reserved.</p>
</div>

</div>

</body>


</html>
